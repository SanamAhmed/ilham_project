Naskhah belum disemak 
PENYATA RASMI PARLIMEN 
DEWAN RAKYAT 
PARLIMEN KEEMPAT BELAS 
PENGGAL KEDUA 
MESYUARAT KETIGA 
Bil. 66 
Selasa 
       3 Disember 2019 
K A N D U N G A N 
JAWAPAN-JAWAPAN MENTERI BAGI PERTANYAAN-PERTANYAAN 
(Halaman      1) 
JAWAPAN-JAWAPAN LISAN BAGI PERTANYAAN-PERTANYAAN 
(Halaman    10) 
RANG UNDANG-UNDANG DIBAWA KE DALAM MESYUARAT 
(Halaman    43) 
USUL-USUL: 
 Menangguhkan Bacaan Kali Yang Kedua dan Ketiga  
 Rang Undang-undang Di Bawah P.M. 62 
 Waktu Mesyuarat dan Urusan Dibebaskan Daripada  
 Peraturan Mesyuarat 
RANG UNDANG-UNDANG: 
 Rang Undang-undang Mata Wang 2019 
 Rang Undang-undang Bank Negara Malaysia (Pindaan) 2019 
 Rang Undang-undang Hak Cipta (Pindaan) 2019 
 Rang Undang-undang Francais (Pindaan) 2019 
(Halaman    44) 
(Halaman    45) 
(Halaman    57) 
(Halaman    91) 
(Halaman    92) 
(Halaman  100) 
 
 
 
 
 
 
 
 
 
 
 
 
 
 
 
 
 
 

DR. 3.12.2019 
1 
MALAYSIA 
DEWAN RAKYAT 
PARLIMEN KEEMPAT BELAS 
PENGGAL KEDUA 
MESYUARAT KETIGA 
Selasa, 3 Disember 2019 
Mesyuarat dimulakan pada pukul 10.00 pagi 
DOA 
[Tuan Yang di-Pertua mempengerusikan Mesyuarat] 
_________________________________________________________________  
JAWAPAN-JAWAPAN MENTERI BAGI PERTANYAAN-PERTANYAAN 
1. 
Dato' Sri Dr. Santhara [Segamat] minta Perdana Menteri menyatakan terdapat 
beberapa akta drakonian dan zalim yang masih wujud di Malaysia. Ini termasuklah Akta Hasutan 
1948, Akta Pencegahan Jenayah 1959 (POCA), Akta Pencegahan Keganasan 2015 (POTA), 
Akta Mesin Cetak dan Penerbitan 1984 (AMCP), Akta Komunikasi dan Multimedia 1998, Akta 
Majlis Keselamatan Negara 2016, Akta Rahsia Rasmi (OSA) dan Akta Kesalahan Keselamatan 
(Langkah-langkah Khas) (SOSMA). Kesemua akta ini bersifat menyekat kebebasan rakyat, 
malah pernah digunakan oleh kerajaan terdahulu. Apakah status pemansuhan akta tersebut 
seperti mana tertulis dalam manifesto Pakatan Harapan. 
Perdana Menteri [Tun Dr. Mahathir bin Mohamad]:  Tuan Yang di-Pertua, kerajaan 
pada hari ini sepertimana janji manifesto Pakatan Harapan dalam pilihan raya umum yang lalu 
telah pun mengenal pasti beberapa undang-undang yang perlu dikaji, dipinda atau dimansuhkan 
seperti berikut: 
(i) 
(ii) 
(iii) 
(iv) 
(v) 
Akta Hasutan 1948 (Akta 15); 
Akta Pencegahan Jenayah 1959; 
Akta Mesin Cetak dan Penerbitan 1984; 
Akta Kesalahan Keselamatan (Langkah-langkah Khas) 2012; dan  
Akta Majlis Keselamatan Negara 2016. 
Dalam hal ini, pihak kerajaan melalui kementerian yang berkaitan dan dibantu oleh 
Jabatan Peguam Negara akan mengambil tindakan susulan yang mana berkaitan.  Ini jelas 
menunjukkan bahawa kerajaan sebenarnya tidak mengabaikan janji-janji yang telah dibuat.  
Malah, mengambil tindakan untuk meneliti setiap peruntukan dalam undang-undang yang 
berkenaan secara terperinci sebelum sesuatu keputusan bagi meminda atau memansuhkan 
undang-undang tersebut dimuktamadkan.   
Tuan Yang di-Pertua, sebagai sebuah kerajaan yang mendukung penuh undang-undang, 
dengan izin, the rule of law, pindaan atau pemansuhan sesuatu akta perlu dibuat secara berhati-
hati.  Ini kerana prinsip asal semasa akta-akta tersebut digubal dan seterusnya diluluskan oleh 
 
 
 
 
 
 

Naskhah belum disemak 
PENYATA RASMI PARLIMEN 
DEWAN RAKYAT 
PARLIMEN KEEMPAT BELAS 
PENGGAL KEDUA 
MESYUARAT KETIGA 
Bil. 66 
Selasa 
       3 Disember 2019 
K A N D U N G A N 
JAWAPAN-JAWAPAN MENTERI BAGI PERTANYAAN-PERTANYAAN 
(Halaman      1) 
JAWAPAN-JAWAPAN LISAN BAGI PERTANYAAN-PERTANYAAN 
(Halaman    10) 
RANG UNDANG-UNDANG DIBAWA KE DALAM MESYUARAT 
(Halaman    43) 
USUL-USUL: 
 Menangguhkan Bacaan Kali Yang Kedua dan Ketiga  
 Rang Undang-undang Di Bawah P.M. 62 
 Waktu Mesyuarat dan Urusan Dibebaskan Daripada  
 Peraturan Mesyuarat 
RANG UNDANG-UNDANG: 
 Rang Undang-undang Mata Wang 2019 
 Rang Undang-undang Bank Negara Malaysia (Pindaan) 2019 
 Rang Undang-undang Hak Cipta (Pindaan) 2019 
 Rang Undang-undang Francais (Pindaan) 2019 
(Halaman    44) 
(Halaman    45) 
(Halaman    57) 
(Halaman    91) 
(Halaman    92) 
(Halaman  100) 
 
 
 
 
 
 
 
 
 
 
 
 
 
 
 
 
 
 

DR. 3.12.2019 
1 
MALAYSIA 
DEWAN RAKYAT 
PARLIMEN KEEMPAT BELAS 
PENGGAL KEDUA 
MESYUARAT KETIGA 
Selasa, 3 Disember 2019 
Mesyuarat dimulakan pada pukul 10.00 pagi 
DOA 
[Tuan Yang di-Pertua mempengerusikan Mesyuarat] 
_________________________________________________________________  
JAWAPAN-JAWAPAN MENTERI BAGI PERTANYAAN-PERTANYAAN 
1. 
Dato' Sri Dr. Santhara [Segamat] minta Perdana Menteri menyatakan terdapat 
beberapa akta drakonian dan zalim yang masih wujud di Malaysia. Ini termasuklah Akta Hasutan 
1948, Akta Pencegahan Jenayah 1959 (POCA), Akta Pencegahan Keganasan 2015 (POTA), 
Akta Mesin Cetak dan Penerbitan 1984 (AMCP), Akta Komunikasi dan Multimedia 1998, Akta 
Majlis Keselamatan Negara 2016, Akta Rahsia Rasmi (OSA) dan Akta Kesalahan Keselamatan 
(Langkah-langkah Khas) (SOSMA). Kesemua akta ini bersifat menyekat kebebasan rakyat, 
malah pernah digunakan oleh kerajaan terdahulu. Apakah status pemansuhan akta tersebut 
seperti mana tertulis dalam manifesto Pakatan Harapan. 
Perdana Menteri [Tun Dr. Mahathir bin Mohamad]:  Tuan Yang di-Pertua, kerajaan 
pada hari ini sepertimana janji manifesto Pakatan Harapan dalam pilihan raya umum yang lalu 
telah pun mengenal pasti beberapa undang-undang yang perlu dikaji, dipinda atau dimansuhkan 
seperti berikut: 
(i) 
(ii) 
(iii) 
(iv) 
(v) 
Akta Hasutan 1948 (Akta 15); 
Akta Pencegahan Jenayah 1959; 
Akta Mesin Cetak dan Penerbitan 1984; 
Akta Kesalahan Keselamatan (Langkah-langkah Khas) 2012; dan  
Akta Majlis Keselamatan Negara 2016. 
Dalam hal ini, pihak kerajaan melalui kementerian yang berkaitan dan dibantu oleh 
Jabatan Peguam Negara akan mengambil tindakan susulan yang mana berkaitan.  Ini jelas 
menunjukkan bahawa kerajaan sebenarnya tidak mengabaikan janji-janji yang telah dibuat.  
Malah, mengambil tindakan untuk meneliti setiap peruntukan dalam undang-undang yang 
berkenaan secara terperinci sebelum sesuatu keputusan bagi meminda atau memansuhkan 
undang-undang tersebut dimuktamadkan.   
Tuan Yang di-Pertua, sebagai sebuah kerajaan yang mendukung penuh undang-undang, 
dengan izin, the rule of law, pindaan atau pemansuhan sesuatu akta perlu dibuat secara berhati-
hati.  Ini kerana prinsip asal semasa akta-akta tersebut digubal dan seterusnya diluluskan oleh 
 
 
 
 
 
 

DR. 3.12.2019 
2 
Dewan yang mulia ini. Sudah pastilah bertujuan untuk menjaga hak kepentingan dan 
keselamatan rakyat secara keseluruhannya.  
Misalnya, Rang Undang-undang Kesalahan Keselamatan (Langkah-langkah Khas) 2012 
(Akta 747) (SOSMA) digubal dan diluluskan bertujuan untuk menentang perbuatan subversif dan 
tindakan yang memudaratkan ketenteraman awam bagi Kementerian Dalam Negeri terutamanya 
pihak Polis Diraja Malaysia berpendirian SOSMA ini masih diperlukan dalam mengekalkan 
ketenteraman awam, menjamin keselamatan dan membendung aktiviti jenayah di negara ini.   
Namun begitu, kita dapati terdapat ruang bagi ia disalah guna untuk kepentingan tertentu 
sekali gus menimbulkan keresahan di kalangan rakyat.  Oleh yang demikian, sebagai sebuah 
kerajaan yang bertanggungjawab, kita perlu mengambil kira keresahan yang dibangkitkan ini di 
samping tidak mengetepikan keperluan keselamatan negara.   
Tuan Yang di-Pertua, hasrat kerajaan pada masa ini ialah bagi memperkemaskan lagi 
akta yang dikenal pasti berkenaan sama ada melalui pemansuhan secara menyeluruh atau 
pindaan peruntukan tertentu dalam akta-akta tersebut supaya terdapat keseimbangan di antara 
keperluan penjagaan hak, kepentingan dan keselamatan negara dengan hak asasi manusia serta 
prinsip keadilan yang diinginkan oleh rakyat.  Namun, ia perlulah dilaksanakan selepas kajian 
yang mendalam dan berhati-hati supaya negara ini dapat ditadbir dengan baik dan 
kemakmurannya dapat dikecapi bersama.   
Sekian, terima kasih.   
■1010 
Dato’ Seri Dr. Santhara [Segamat]: Terima kasih, Tuan Yang di-Pertua. Saya 
mengambil kesempatan ini untuk mengalu-alukan rombongan warga pendidik daripada Pejabat 
Pendidikan Daerah Johor Bahru yang hadir pada hari ini. Selamat datang... [Tepuk]   
Tuan Yang di-Pertua: Selamat datang.   
Dato’ Seri Dr. Santhara [Segamat]: Yang Amat Berhormat Perdana Menteri, saya 
faham keperluan akta-akta ini untuk menjaga keselamatan. Ini kerana kita faham bagaimana di  
Hong Kong dan juga sebagainya, tanpa akta-akta ini maka jadi huru-hara dan keamanan juga 
mungkin tergugat. Pada masa yang sama, kita juga faham bahawa baru-baru ini seramai 12 
orang telah ditangkap dan juga didakwa kerana LTTE, dan sebagainya. Dalam Akta SOSMA, kita 
faham keperluan akta itu tetapi yang penting, saya mahu tanya kepada Yang Amat Berhormat 
Perdana Menteri, bagaimana kita hendak mengelakkan rakyat Malaysia untuk tidak menyertai, 
menderma, tanpa pengetahuan mereka?   
Baru-baru ini saya terbaca ada juga seorang guru warga Melayu yang diberikan RM300 
donation atas talian, dan dia juga didakwa. Maknanya, kalau kita ada satu senarai yang 
dikeluarkan oleh KDN - ini sekian, sekian, sekian, adalah organisasi-organisasi yang tidak boleh 
diberikan dan sebagainya. Maka, ini akan mengelakkan ramai di antara kita mungkin didakwa, 
termasuk saya sendiri, mungkin saya tidak tahu saya menderma dan akhirnya saya didakwa.  So, 
saya mahu tanya pandangan Yang Amat Berhormat Perdana Menteri.   
 
 
 
 
 

DR. 3.12.2019 
3 
Tun Dr. Mahathir bin Mohamad: Tuan Yang di-Pertua, dalam melaksanakan undang-
undang, kuasa perlulah diberikan kepada mereka yang ditugaskan untuk melaksanakan undang-
undang. Dalam kes yang disebut ini, pihak polislah yang berkuasa. Terpulang kepada mereka 
untuk mendapatkan bukti-bukti yang jelas, sebelum mereka mengambil tindakan di bawah mana 
undang-undang termasuk undang-undang SOSMA.   
Namun demikian, pihak kerajaan berpendapat bahawa undang-undang itu tidak lengkap 
kerana tidak membezakan antara perbuatan yang ringan dengan perbuatan yang berat.  
Umumnya, di bawah undang-undang ini juga, kita guna untuk menahan mereka yang terlibat 
dengan keganasan umpamanya, seperti melengkapi diri mereka dengan bom ataupun membuat 
perancangan untuk membunuh seseorang.   
Akan tetapi, di masa yang sama, ada juga bukti yang tidak begitu kuat iaitu contohnya 
mereka cuma terperangkap, mengambil gambar dengan orang yang kemudiannya dikenali 
sebagai seorang pengganas. Bukanlah salah dia, tetapi sebaliknya dia tidak kenal orang itu 
ataupun dia memberi bantuan wang sebanyak RM200 atau RM300 – yang tidak boleh 
menjatuhkan kerajaan. Ini berlaku. Maka terpulanglah kepada pihak polis untuk mengasingkan 
tuduhan-tuduhan yang tidak cukup asasnya, dengan yang jelas akan membawa kepada 
ancaman terhadap keselamatan negara.   
Dalam kes yang disebut tadi, kerajaan telah mengkaji semula undang-undang, kerana 
kita perlu asingkan jenayah yang ringan, dengan jenayah yang mengancam keselamatan negara.   
Tuan Ahmad Fadhli bin Shaari [Pasir Mas]: Pasir Mas. 
Dato’ Sri Dr. Wee Jeck Seng [Tanjong Piai]: Terima kasih, Tuan Yang di-Pertua.  
Terima kasih Yang Amat Berhormat Perdana Menteri.  
Saya ingin tahu, apakah jaminan kerajaan bahawa sebarang pemansuhan terhadap 
akta-akta tersebut hanya akan menjadikan Malaysia sebagai sebuah negara yang lebih baik 
berbanding sebelum ini? Dan apakah Yang Amat Berhormat Perdana Menteri kini mempunyai 
pandangan yang berbeza terhadap keperluan Malaysia melaksanakan akta-akta tersebut pada 
masa kini, berbanding ketika pada zaman Perdana Menteri Ke-4 dahulu?  Sekian, terima kasih.  
Tun Dr. Mahathir bin Mohamad: Tuan Yang di-Pertua, saya telah mendengar teguran-
teguran dan kritik daripada orang ramai serta Ahli Parlimen. Maka, kerajaan berpendapat bahawa 
undang-undang itu perlu disemak semula, supaya orang yang tidak bersalah, tidak akan terkena 
kepada penguat kuasa undang-undang itu... [Tepuk]   
Tuan Ahmad Fadhli bin Shaari [Pasir Mas]: Satu lagi, Tuan Yang di-Pertua?  
Dato’ Tuan Ibrahim bin Tuan Man [Kubang Kerian]: Mohon, Kubang Kerian.   
Tuan Kesavan a/l Subramaniam [Sungai Siput]: Terima kasih, Tuan Yang di-Pertua.  
Saya ingin bertanya kepada Yang Amat Berhormat Perdana Menteri berkenaan dengan 
sumbangan kerajaan terdahulu kepada mangsa peperangan di Sri Lanka sebanyak USD1 juta, 
kepada mangsa peperangan yang melibatkan LTTE di waktu itu. Terima kasih.    
 
 
 
 
 
 

DR. 3.12.2019 
4 
Tun Dr. Mahathir bin Mohamad: Tuan Yang di-Pertua, setakat ini kita belum dapat bukti 
yang jelas tetapi kalau Ahli Yang Berhormat mempunyai bukti yang jelas, kita minta supaya dia 
membuat laporan, supaya tindakan dapat diambil.   
Tuan Yang di-Pertua: Sekarang saya ingin menjemput Yang Berhormat Kota Melaka 
Tuan Khoo Poay Tiong [Kota Melaka]: Tuan Yang di-Pertua, sebelum saya 
mengemukakan soalan, saya juga ingin mengalu-alukan kehadiran rombongan daripada Sin 
Chew Daily, negeri Perak... [Tepuk]   
Tuan Yang di-Pertua: Selamat datang ke Parlimen.   
2. 
Tuan Khoo Poay Tiong [Kota Melaka] minta Menteri Tenaga, Sains, Teknologi, Alam 
Sekitar dan Perubahan Iklim menyatakan, status pelaksanaan mekanisme Incentive Based 
Regulations (IBR) dalam penentuan tarif elektrik di Semenanjung Malaysia setiap enam bulan, 
dan adakah tarif akan meningkat bulan Januari 2020 nanti.  
Menteri Tenaga, Sains, Teknologi, Alam Sekitar dan Perubahan Iklim [Puan Yeo 
Bee Yin]: Terima kasih, Tuan Yang di-Pertua.  Untuk makluman Ahli Yang Berhormat Kota 
Melaka, kerajaan sejak tahun 2015 telah melaksanakan penentuan tarif elektrik berdasarkan 
mekanisme Incentive Based Regulations (IBR) iaitu kawal selia berasaskan insentif.  
Dalam mekanisme IBR, tarif asas elektrik disemak setiap tiga tahun di mana temporary 
regulatory pertama (RP1) IBR, bermula pada tahun 2015 sehingga 2017. Manakala, tempoh 
regulatory kedua (RP2) IBR, bermula pada tahun 2018 sehingga 2020.   
Berdasarkan mekanisme IBR, tarif asas adalah ditentukan dengan andaian harga purata 
bahan api, arang batu dan gas dalam tempoh regulatory tersebut. Sebarang perbezaan kos 
sebenar dengan harga andaian dalam penetapan tarif asas akan diselaraskan setiap enam bulan 
di bawah mekanisme Imbalance Cost Pass-Through (ICPT) sama ada dalam bentuk surcaj 
ataupun rebat, bergantung kepada kos bahan api, dan kos penjanaan lain dalam tempoh 
tersebut.   
Ini bermakna bahawa kadar tarif elektrik adalah kadar asas tambah surcaj ataupun kadar 
asas tolak rebat dan penyelarasan ICPT ini untuk tempoh enam bulan melalui surcaj atau rebat 
akan dilakukan pada enam bulan seterusnya. Hasil semakan oleh Suruhanjaya Tenaga telah 
menunjukkan bahawa sejumlah RM376.45 juta perlu dilepaskan kepada pengguna di 
Semenanjung, Malaysia melalui surcaj ICPT bagi tempoh enam bulan akan datang.   
Ini di mana, RM62.95 juta perlu dilepaskan untuk kategori pengguna domestik.  
Manakala, RM313.5 juta perlu dilepaskan untuk pengguna komersial dan industri. Walau 
bagaimanapun, Kabinet pada 29 November 2019 telah bersetuju supaya bagi tempoh 1 Januari 
sehingga 30 Jun 2020 kadar efektif tarif elektrik untuk pengguna elektrik Semenanjung Malaysia 
adalah seperti berikut: 
(i) 
untuk kategori pengguna domestik sebanyak RM62.95 juta daripada 
Kumpulan Wang Industri Elektrik akan digunakan untuk menampung 
surcaj ICPT supaya tiada surcaj akan dikenakan kepada pengguna 
 
 
 
 

DR. 3.12.2019 
5 
domestik.  Oleh itu, kadar efektif tarif elektrik akan dikekalkan tidak akan 
meningkat pada kadar efektif asas iaitu 39.45 sen per kilowatt jam. Ini 
adalah 18 bulan berturut-turut tiada peningkatan melalui surcaj dikenakan 
kepada pengguna elektrik domestik; 
■1020 
(ii) 
untuk kategori pengguna komersial dan industri pula – untuk makluman 
Dewan yang mulia ini, surcaj sebanyak 2.55 sen per kilowatt-jam telah 
dikenakan untuk tempoh Julai hingga Disember 2019. Oleh kerana 
terdapat penurunan kos bahan api untuk tempoh enam bulan ini, maka 
dengan sukacitanya saya ingin maklumkan di sini bahawa kadar surcaj 
pengguna komersial dan industri akan diturunkan sebanyak 0.55 sen per 
kilowatt jam daripada 2.55 sen per kilowatt jam kepada 2.0 sen per kilowatt 
jam. 
Dengan keputusan pihak kerajaan ini, sebanyak 7.4 juta pengguna domestik akan diberi 
pengecualian surcaj tarif elektrik manakala pengguna bukan domestik pula akan menikmati 
pengurangan surcaj sebanyak 0.55 sen per kilowatt jam. Walau bagaimanapun, kementerian 
cadangkan supaya pengguna elektrik terus sentiasa mengambil langkah-langkah kecekapan 
tenaga supaya tidak terjejas pada masa akan datang jika harga bahan api meningkat.  
Tuan Khoo Poay Tiong [Kota Melaka]: Tuan Yang di-Pertua, dengan jawapan daripada 
Yang Berhormat Menteri sudah dapat pasti ini merupakan satu berita yang baik untuk semua 
pengguna. Jadi soalan tambahan saya ialah selain daripada pelaksanaan ICPT ini, apakah 
usaha-usaha yang lain yang dijalankan oleh kerajaan untuk memastikan tarif elektrik ini kepada 
pengguna akan menjadi lebih berdaya saing ataupun lebih kompetitif? Terima kasih. 
Puan Yeo Bee Yin: Tuan Yang di-Pertua, kerajaan sentiasa mencari jalan untuk 
memastikan bahawa tarif elektrik adalah lebih berdaya saing. Saya ingin kongsikan dua langkah 
di sini. Pertama, kementerian telah membatalkan enam loji jana kuasa yang diberi secara 
rundingan terus oleh kerajaan sebelum ini dan sebenarnya tidak diperlukan ataupun tidak 
feasible. Projek-projek berkenaan adalah seperti berikut: 
(i) 
(ii) 
(iii) 
(iv) 
(v) 
(vi) 
Loji Jana Kuasa Edra; 
Loji Jana Kuasa CCGT KEV; 
Loji Jana Kuasa CCGT PAKA; 
Loji Jana Kuasa CCGT POIC; 
Loji Jana Kuasa Hidro Telom; dan 
Loji Jana Kuasa Hidro Tekai. 
Dengan pembatalan projek-projek ini MESTECC membolehkan penjimatan jumlah kos 
sistem bekalan elektrik lebih daripada RM11 bilion dinikmati oleh pengguna elektrik untuk tempoh 
20 tahun yang akan datang. Penjimatan tersebut akan diterjemahkan kepada tarif penjanaan 
purata dan pengurangan sebanyak 0.4 sen per kilowatt jam di antara tempoh tahun 2019 hingga 
tahun 2038. Di samping itu, untuk makluman Ahli-ahli Yang Berhormat, Jemaah Menteri juga 
 

DR. 3.12.2019 
6 
telah meluluskan pelan MESI 2.0 pada 12 Julai tahun 2019. Pelan liberalisasi ini bertujuan 
meningkatkan persaingan dalam rantaian nilai industri bekalan elektrik. Antara inisiatif di bawah 
pelan ini, pertamanya, rejim IPP akan berolah kepada sistem pasaran terbuka, merchant market. 
Sementara itu, New Enhanced Dispatch Arrangement (NEDA+) yang diperbaharui akan 
dilancarkan pada suku kedua tahun 2020 sebagai langkah pertama ke arah perubahan rejim IPP 
ini. Untuk makluman Dewan yang mulia ini, MESI 2.0 adalah objective-driven instead of 
ideologically driven dengan izin. Objektif kita adalah untuk mendapatkan kos kompetitif bekalan 
elektrik. 
Untuk makluman Dewan yang mulia ini, komponen terbesar dalam menentukan harga 
tarif adalah bahan apai di mana 42 peratus daripada keseluruhan harga tarif adalah untuk 
pembelian bahan api. Oleh itu, tumpuan MESI 2.0 akan diberi kepada membuka persaingan 
untuk segmen perolehan bahan api untuk industri bekalan elektrik bagi membolehkan lebih 
persaingan bagi menjamin harga bahan api yang kompetitif. 
Bahagian runcit industri juga akan diliberalisasikan sebagai secara berperingkat bermula 
tahun 2021 sehingga tahun 2029 ke full retail liberalization yang akan membolehkan peruncit 
bekalan elektrik baharu untuk memberi pakej kepada pengguna. Dengan ini, TNB bukan lagi 
satu-satunya pembekal elektrik bermula tahun 2021. Pemain-pemain industri lain juga boleh 
bersaing dalam retail market of electricity dengan izin. Dengan usaha-usaha ini diharap tarif 
elektrik pengguna dapat menjadi lebih kompetitif dan perkhidmatan yang baik dan yang lebih 
efisien boleh diberi kepada semua pengguna di Malaysia.   
Datuk Seri Haji Ahmad bin Haji Maslan [Pontian]: Ya, terima kasih. siapakah antara 
pemain-pemain selain daripada TNB yang akan membekalkan elektrik mulai tahun 2021? Kedua, 
adakah kerajaan ingin menyemak semula perjanjian IPP yang merugikan kepada rakyat dan 
pengguna?  
Ketiga, sebelum ini cukai turun akan tetapi harga barang tidak turun, minyak turun akan 
tetapi harga barang tidak turun. Ini tarif turun sedikit 0.55 sen ini adakah harga barang dijangka 
akan turun kerana tenaga adalah merupakan kos kepada pengeluaran bahan-bahan. Terima 
kasih. 
Puan Yeo Bee Yin: Ada tiga soalan. Saya jawab yang –Pertama, saya amat bangga ya 
kerana Yang Berhormat Pontian telah pun setuju bahawa ada perjanjian IPP yang merugikan 
pengguna elektrik ya. Akan tetapi, kerajaan sentiasa mencari jalan supaya kita bukan sahaja 
sebab dalam MESI 2.0 di antaranya ialah membuka persaingan segmen untuk perolehan bahan 
api. Kita akan bincang dengan IPP sama ada kita adakan supplementary agreement supaya there 
is a cost and profit saving mechanism di mana kita akan berkongsi penjimatan yang diperoleh 
daripada persaingan untuk perolehan bahan api. 
Oleh itu, perbincangan akan dilakukan dengan IPP untuk perolehan bahan api sebab ini 
adalah polisi yang baharu. Untuk yang lain adalah untuk soalan pertama saya tidak... 
Datuk Seri Haji Ahmad bin Haji Maslan [Pontian]: Pemain selain TNB pada tahun 
2021. 
 
 

DR. 3.12.2019 
7 
Puan Yeo Bee Yin: Okey, pemain daripada selain daripada TNB selepas bermula tahun 
2021, kerajaan sentiasa di mana kita akan welcome semua pemain-pemain tidak kira dia dari 
mana. Akan tetapi, perlu ada kompetitif dan memang ada boleh membekalkan tarif yang lebih 
baik kepada pengguna, kita mengalu-alukan semua persaingan daripada semua pihak.  
3. 
Tuan Ahmad Fahmi bin Mohamed Fadzil [Lembah Pantai] minta Menteri Belia dan 
Sukan menyatakan apakah tahap persiapan kontinjen Malaysia bagi menghadapi Sukan SEA 
2019 yang sedang berlangsung sekarang di negara Filipina dan apakah sasaran atau jangkaan 
pingat untuk kontinjen negara kita?  
Menteri Belia dan Sukan [Tuan Syed Saddiq bin Syed Abdul Rahman]: Terima kasih 
Yang Berhormat Lembah Pantai. Program penyediaan atlet telah pun bermula sejak Januari 2018 
sebagai inisiatif pengurusan Majlis Sukan Negara ke arah menyediakan program latihan atlet 
secara berterusan yang kini berakhirnya program Kita Juara pada Tahun 2017.  
Program penyediaan atlet ini telah dibahagikan kepada tiga fasa pelaksanaan yang 
bermula sejak Januari tahun 2018 dan memasuki fasa terakhir dengan penglibatan seramai 526 
orang atlet dan 100 orang jurulatih daripada 25 jenis sukan yang berlatih secara sepenuh masa 
di bawah program PODIUM manakala atlet-atlet lain dari sukan-sukan yang di luar senarai 
program PODIUM adalah diletakkan sebagai program luar MSN. Ia seperti floor ball, polo, luncur 
ais, triathlon, duathlon, underwater hockey, obstacle racing, [Tidak jelas].. ball skateboard dan 
lain-lain lagi. 
Sepanjang pelaksanaannya bermula Januari tahun 2019 hingga kini, sebanyak 299 
pendedahan pertandingan dalam dan luar negara, 125 pendedahan latihan dalam dan luar 
negara serta 50 program binaan telah dijalankan bagi memantapkan persiapan pasukan negara 
untuk beraksi di temasya Sukan SEA yang ke-30. Perhimpunan akhir kontinjen negara telah 
diadakan pada 19 hingga 21 November 2019 bertempat di Hotel Tenera.  
Perhimpunan ini telah mengumpulkan kesemua atlet, jurulatih, dan pegawai yang akan 
menyertai temasya Sukan SEA Manila dan upacara penyerahan Jalur Gemilang turut diadakan 
pada hari terakhir perhimpunan ini. Bagi penyertaan temasya Sukan SEA, sebanyak 70 pingat 
emas, 51 pingat perak dan 105 pingat gangsa telah disasarkan untuk dicapai oleh kontinjen 
negara. Sasaran ini adalah berdasarkan jumlah acara yang akan dipertandingkan serta selepas 
proses penelitian bersama Persatuan Sukan Kebangsaan, Majlis Olimpik Malaysia dan Institut 
Sukan Negara. 
 Untuk makluman Ahli Yang Berhormat, hari ini termasuk hari yang ketiga. Akan tetapi, 
Alhamdulillah kita telah pun berjaya mendapat 11 pingat emas dan daripada 11 pingat emas 
tersebut [Tepuk] daripada sasaran 70 pingat emas, atlet kita telah pun meraih empat pingat emas 
bonus. 
 
 
 
 
    
  
  

DR. 3.12.2019 
■1030 
8 
Maksudnya, sepatutnya mereka hanya dapat tujuh masuk hari kedua, hari ini mereka 
telah pun mendapat 11 pingat emas. Saya ingin merakamkan ucapan tahniah dan terima kasih 
kepada wira dan wirawati negara yang mengharumkan nama negara di persada dunia. Terima 
kasih Tuan Yang di-Pertua. [Tepuk]  
Tuan Ahmad Fahmi bin Mohamed Fadzil [Lembah Pantai]: Terima kasih Yang 
Berhormat Menteri dan terima kasih Tuan Yang di-Pertua. Tahniah kita ucapkan kepada semua 
atlet yang telah berjaya merangkul pingat-pingat yang disebutkan tadi. Bagi saya, ini adalah satu 
pencapaian yang baik. Persoalannya, memandangkan tadi Yang Berhormat Menteri ada sebut 
empat daripada emas yang diterima ataupun dimenangi ini adalah bonus ataupun tidak dijangka, 
adakah atlet-atlet ini juga akan mendapat satu bonus tidak dijangka yang Menteri boleh umumkan 
sekarang? 
Kedua, apakah kita boleh melihat komitmen daripada kementerian, daripada Yang 
Berhormat Menteri untuk tingkatkan lagi program terutamanya dana untuk atlet-atlet kita yang 
telah jelas mengharumkan nama negara di persada antarabangsa? Terima kasih.  
Tuan Syed Saddiq bin Syed Abdul Rahman: Terima kasih Yang Berhormat kerana 
sentiasa prihatin tentang prestasi dan kebajikan atlet-atlet kita. Pertama sekali, memang di bawah 
KBS dan MSN, kita akan menggerakkan Skim Hadiah Kemenangan Sukan (SHAKAM) di mana 
setiap pemenang pingat emas akan dapat nikmatnya yang tersendiri. Pada masa yang sama, 
untuk memastikan bahawa prestasi atlet kita dapat dipertingkatkan lagi, pada tahun depan 
Kementerian Belia dan Sukan melalui MSN akan memperuntukkan dana tambahan bagi program 
pembangunan akar umbi.  
Bukan sahaja bagi bola sepak di mana kita melihat peningkatan lebih tiga kali ganda 
daripada RM15 juta kepada RM45 juta tetapi juga bagi National Rugby Development Programme, 
National Hockey Development Programme, Badminton Development Programme dan pelbagai 
jenis pembangunan akar umbi yang akan dijadikan teras kepada pembangunan sukan pada 
tahun yang akan datang.  
Ini penting kerana kita lihat legenda-legenda sukan seperti Datuk Nicol Ann David dan 
Datuk Lee Chong Wei yang telah pun bersara, dengan itu wujudnya keperluan untuk kita melabur 
lebih dana ke dalam Program Pembangunan Akar Umbi dalam bab sukan. Oleh sebab itu 
kementerian akan berkolaborasi dan bekerjasama bukan sahaja dengan syarikat-syarikat swasta 
tetapi dengan persatuan dan NGO untuk memastikan bahawa pendanaan yang secukupnya 
dapat disalurkan kepada pembangunan akar umbi sukan. Terima kasih Tuan Yang di-Pertua. 
Tuan Ahmad Fadhli bin Shaari [Pasir Mas]: Terima kasih Tuan Yang di-Pertua. 
Terlebih dahulu saya ingin merakamkan tahniah kepada kontinjen negara kerana telah bertindak 
pantas untuk menukar Jalur Gemilang yang telah pun tersalah cetak setengah jam sebelum 
daripada perarakan bermula. Satu pujian wajar diberikan kepada wira-wira negara ini. [Tepuk] 
Tuan Yang di-Pertua dan Yang Berhormat Menteri, adakah Yang Berhormat Menteri 
maklum dikatakan bahawa Sukan SEA di Manila ini, layanan yang diterima oleh kontinjen negara 
 

DR. 3.12.2019 
9 
agak bermasalah di mana ada kontinjen yang terpaksa menunggu selama dua jam di lapangan 
terbang dan juga venue yang belum diperbaiki. Sehingga di dalam Twitter sekarang ini, trending 
“SEA Games 2019 failed” di dalam Twitter pada hari ini. Jadi adakah ia akan menggangu-gugat 
fokus kontinjen negara dan apakah tindakan segera Yang Berhormat Menteri untuk menangani 
isu ini? Kalau boleh pergi ke sana, jangan lupa ajak kami sekali. [Ketawa] 
Tuan Syed Saddiq bin Syed Abdul Rahman: Terima kasih Yang Berhormat kerana 
prihatin atas masalah yang sedang dihadapi oleh atlet kita. Pertama sekali, saya hendak 
memaklumkan untuk menjawab juga soalan yang dibangkitkan oleh Yang Berhormat Lembah 
Pantai. Insentif yang akan diberikan bagi semua pemenang pingat emas berjumlah RM20,000 ini 
di bawah Skim SHAKAM.  
Untuk menjawab persoalan Yang Berhormat, ada dua perkara. Pertama sekali, untuk 
memastikan bahawa kebajikan atlet SEA Games dapat dijaga, kita ada beberapa pelan untuk 
memastikan bahawa masalah mereka dapat diselesaikan secepat mungkin. Sebagai contoh, 
apabila ada masalah pemakanan khususnya makanan halal yang kekurangan di sana, kontinjen 
kita telah pun ‘diselamatkan’ dengan bantuan makan Brahim’s. Kita dah bawa kalau tidak silap 
dalam 500 ke 1,000 kotak Brahim’s daripada Malaysia sebagai pelan B jika masalah makanan 
ini khususnya makanan halal berterusan.  
Akan tetapi pada pagi ini saya mendapat maklum balas daripada pihak kontinjen bahawa 
masalah makanan ini sedang diselesaikan dan jauh lebih baik jika hendak dibandingkan dengan 
tiga hari yang lepas. Masalah pengangkutan juga sedikit demi sedikit sedang diselesaikan. Kami 
mewakili Malaysia telah pun mengekspresikan pandangan kita melalui saluran yang rasmi iaitu 
melalui Chef de Mission, Datuk Megat kepada pihak penganjur berkenaan masalah-masalah 
yang dihadapi oleh pihak atlet.  
Pada masa yang sama, terima kasih dan kami semua merakamkan tahniah dan terima 
kasih kepada pihak KBS, MSN, CDM khususnya kepada team KBS iaitu Jo mewakili MSN dan 
juga Datuk Megat sebagai Chef de Mission kerana tindakan yang pantas yang memastikan 
bahawa bendera negara itu dapat dibetulkan sebelum masalah itu berlarutan. Ini menunjukkan 
bahawa pemimpin kita di sana sangat proaktif berkenaan isu ini dan dapat menyelesaikannya 
sebelum ia jadi masalah yang lebih besar. Terima kasih Yang Berhormat.  
Tuan Yang di-Pertua: Terima kasih Yang Berhormat Menteri. Sekarang tamatlah Sesi 
Waktu Pertanyaan-pertanyaan Menteri untuk hari ini. Terima kasih kepada semua. Seterusnya, 
pertanyaan jawab lisan ya.  
[Sesi Waktu Pertanyaan-pertanyaan Menteri tamat] 
 
 
 
 
 
 
 

DR. 3.12.2019 
10 
JAWAPAN-JAWAPAN LISAN BAGI PERTANYAAN-PERTANYAAN 
1. 
Tuan Kesavan a/l Subramaniam [Sungai Siput] minta Menteri Pendidikan menyatakan 
apakah terdapat peruntukan untuk mengecualikan atau memberikan subsidi yuran pendaftaran 
bagi golongan anak asnaf atau golongan B40 bagi kategori sekolah dan universiti awam. 
Menteri Pendidikan [Dr. Maszlee bin Malik]: Bismillahir Rahmanir Rahim. Terima kasih 
Tuan Yang di-Pertua.  
Tuan Yang di-Pertua, untuk makluman Ahli Yang Berhormat, yuran persekolahan di 
peringkat sekolah rendah dan sekolah menengah kerajaan dan sekolah bantuan kerajaan telah 
pun dimansuhkan. Pendidikan di kedua-dua peringkat persekolahan tersebut adalah percuma 
sepenuhnya. Selain daripada tiada yuran persekolahan yang dikenakan, kementerian juga 
menyediakan tiga kategori bantuan persekolahan iaitu: 
(i) 
(ii) 
(iii) 
bantuan persekolahan umum; 
bantuan persekolahan khusus; dan 
bantuan persekolahan one-off.  
Secara keseluruhannya, terdapat 18 jenis bantuan di bawah ketiga-tiga kategori tersebut. 
Sebagai contoh, yang pertama bantuan persekolahan umum. Bantuan persekolahan umum 
diberi kepada semua pelajar meliputi: 
(i) 
(ii) 
(iii) 
(iv) 
(v) 
Bantuan Geran Per Kapita; 
Bantuan Geran Per Kapita Prasekolah; 
Bantuan Bayaran Makanan Prasekolah; 
Bantuan Bayaran Tambahan Persekolahan; dan  
Bantuan Sukan Sekolah.  
Bantuan-bantuan ini Tuan Yang di-Pertua, diberikan kepada semua murid tanpa mengira 
kumpulan pendapatan isi rumah sekali gus mengurangkan beban sedia ada yang ditanggung 
oleh golongan asnaf ataupun kumpulan isi rumah 40 peratus terendah ataupun lebih dikenali 
sebagai B40.  
Bagi bantuan persekolahan khusus pula, terdapat 12 jenis di bawahnya bagi membantu 
kumpulan sasar mengikut kriteria. Sebagai contoh, bantuan pakaian seragam beruniform, 
bantuan jaket keselamatan, bantuan kumpulan wang amanah pelajar, elaun murid berkeperluan 
khas dan elaun pra universiti. Kementerian juga melaksanakan projek khas sekolah berasrama 
penuh iaitu peruntukan kewangan kepada pelajar miskin bagi membiayai keperluan kewangan 
meliputi yuran sekolah, yuran peperiksaan, yuran asrama dan juga menyediakan keperluan asas 
sepanjang mereka bersekolah di asrama penuh.  
Bagi bantuan persekolahan one-off pula, pada tahun 2019 bantuan awal persekolahan 
ini diberikan kepada murid sekolah yang berkelayakan bagi meringankan beban perbelanjaan 
persekolahan pada awal tahun yang ditanggung oleh ibu bapa atau penjaga.  
 
 
 
 
 

DR. 3.12.2019 
11 
Secara keseluruhannya Tuan Yang di-Pertua, jumlah peruntukan bantuan persekolahan 
bagi tahun 2020 meningkat kepada RM3.478 bilion berbanding dengan RM3.021 bilion pada 
tahun 2019.  
Manakala di peringkat pendidikan tinggi pula, pendidikan disediakan adalah hampir 
percuma iaitu pelajar hanya membayar 10 peratus sahaja daripada kos operasi. Ini bermakna, 
setiap pelajar universiti awam secara tidak langsung menerima 90 peratus subsidi daripada 
kerajaan. Kerajaan sedang dalam usaha mempertimbangkan cadangan memberikan pendidikan 
percuma sepenuhnya agar dapat mengurangkan beban rakyat mendapatkan hak pendidikan. 
Walau bagaimanapun, penumpuan akan lebih diberikan kepada golongan sasar iaitu golongan 
B40 dan juga mereka yang memerlukan bantuan seperti golongan OKU, golongan minoriti dan 
mereka yang kurang bernasib baik.  
Kerajaan juga sedang berusaha memastikan setiap bantuan yang diberikan akan 
memberikan impak yang substantif dan juga melakarkan masa depan yang baik kepada negara. 
Beberapa model sedang dipertimbangkan dan pengiraan terperinci berkaitan perkara ini perlu 
dilaksanakan bersama dengan Kementerian Kewangan dan juga universiti awam untuk 
menampung kos tambahan ini. Inilah cabarannya kerana bagi pihak kita di Kementerian 
Pendidikan, kita inginkan yang terbaik bagi rakyat.  
Namun, ianya perlu dilaksanakan bersama dengan pihak-pihak yang lain dengan melihat 
keperluan universiti awam dan juga dengan melihat keutamaan yang diberikan oleh Kementerian 
Kewangan terhadap perbelanjaan negara.  
■1040 
KPM kini menawarkan Program Bantuan Kewangan kepada pelajar kolej komuniti dari 
keluarga berpendapatan RM3,000 sebulan dan juga pelajar asasi di 12 universiti awam seluruh 
Malaysia untuk syarat kelayakan dari keluarga B40 dan M40.  Kedua-dua program bantuan 
kewangan ini merangkumi bayaran yuran pengajian, elaun penginapan pelajar asasi dan bantuan 
saku berjumlah RM300 sebulan. 
KPM juga turut menyediakan bantuan kewangan kepada pelajar orang kurang upaya 
(OKU) dan juga disebutkan sebagai  orang kelainan upaya dan juga program pendidikan khas 
untuk pelajar pekak dan bisu yang mengikuti pengajian di beberapa kolej komuniti terpilih.  Kita 
tidak mahu ada pihak yang tercicir dan tertinggal terutamanya kepada mereka yang mempunyai 
keperluan khas. 
Untuk makluman, KPM telah pun memohon peruntukan tambahan bagi bantuan pelajar 
pendidikan tinggi yang dahulunya dikenali sebagai bantuan baucar buku yang disalurkan melalui 
Kad Diskaun Siswa pelajar.  KPM berharap Kementerian Kewangan akan dapat meluluskan 
permohonan tambahan ini bagi membantu mahasiswa kita, sekali gus meringankan beban 
mereka.  Terima kasih, Tuan Yang di-Pertua. 
Tuan Kesavan a/l Subramaniam [Sungai Siput]:  Terima kasih Yang Berhormat 
Menteri di atas jawapan yang panjang lebar dan jelas.  Soalan tambahan saya, apakah inisiatif 
 
 
 
 
 

DR. 3.12.2019 
12 
Kementerian Pendidikan terhadap warga OKU untuk memudahkan mereka masuk ke universiti 
dan seterusnya menjaga kebajikan mereka di dalam universiti.  Terima kasih. 
Dr. Maszlee bin Malik:  Tuan Yang di-Pertua, pertama sekali saya ingin ucapkan banyak 
terima kasih kepada Yang Berhormat Sungai Siput yang menunjukkan keprihatinan terhadap 
golongan orang  kurang upaya.  Saya kira ia menjadi tanggungjawab kita semua, bukan sahaja 
di pihak kerajaan malah juga di pihak semua Ahli Dewan Rakyat yang mewakili rakyat.   
Begitu juga di peringkat masyarakat, peringkat komuniti dan juga pihak industri dan 
swasta.  Kita mempunyai tanggungjawab untuk memastikan golongan orang kurang upaya ini 
dapat menikmati kehidupan mereka walaupun dengan segala cabaran dan kelainan yang ada 
pada diri mereka.  Ini merupakan tanggungjawab dan amanah kita.  Kita bekerja bersama-sama, 
sama ada di pihak kerajaan ataupun di pihak pembangkang dan juga dengan masyarakat 
seluruhnya untuk memastikan golongan orang kurang upaya akan mendapat akses pendidikan 
yang berkualiti. 
Kementerian di waktu ini komited dalam memastikan pelaksanaan pendidikan inklusif 
kepada pelajar-pelajar kelainan upaya ini terutama dalam aspek kebajikan dan pembelajaran 
yang terjamin.  Sehubungan dengan itu, kementerian telah melancarkan buat kali pertama di 
Malaysia ini Garis Panduan Pelaksanaan Dasar Inklusif Orang Kurang Upaya di institusi 
pendidikan tinggi pada bulan September yang lalu.  [Tepuk] 
Bermula daripada pelancaran tersebut, setiap hari, setiap minggu dan setiap bulan kita 
akan pastikan di semua institut pengajian tinggi akan melaksanakan Dasar Inklusif ini.  Kita tidak 
mahu OKU ketinggalan di peringkat pengajian tinggi.  Di antara saranan di dalam garis panduan  
ini adalah penubuhan Unit OKU yang khusus di IPT masing-masing, di mana saya sendiri telah 
memberikan saranan dan juga arahan kepada semua universiti agar unit ini diletakkan secara 
langsung di bawah Naib Canselor untuk mereka sendiri memantau pelaksanaannya di fasa awal 
ini. 
Kita ingin pastikan kita meletakkan foundation, dengan izin Tuan Yang di-Pertua iaitu dan 
juga dasar yang kuat dan kukuh yang akan membentuk masa depan yang lebih baik bagi orang 
kurang upaya di IPT kita.  Setakat ini lima IPT telah menubuhkan Unit OKU masing-masing iaitu 
USM, UM, UiTM, UTEM dan juga UKM.  Langkah ini akan disusuli oleh IPT lain dalam masa yang 
terdekat dan juga oleh IPTS. 
Dalam konteks kemasukan ke universiti awam, pihak KPM menyediakan laluan khas 
kepada golongan OKU.  Pada sesi akademik 2019/2020, sebanyak 547 calon OKU telah pun 
memohon UPU Online untuk melanjutkan pelajaran ke IPTA dan juga ILKA.  Daripada jumlah 
tersebut, sebanyak 466 iaitu 85 peratus calon telah ditawarkan tempat pengajian.  Calon OKU 
tidak perlu bersaing dengan orang lain dan tidak termasuk di dalam sistem meritokrasi kerana 
mereka memerlukan bantuan dan kita wajib membantu mereka. 
Akan tetapi permohonan masih tertakluk kepada syarat minimum, syarat am dan syarat 
khas bagi kemasukan ke program pengajian.  Selain itu, kementerian juga telah meluluskan 
kertas cadangan bagi pihak Universiti Malaya untuk membangunkan sistem penarafan bagi 
 
 
 
 
 
 
 
 

DR. 3.12.2019 
13 
meningkatkan kualiti pengajaran, pembelajaran dan accessibility berdasarkan indikator holistik 
MyUOKU ke arah mewujudkan persekitaran OKU, seterusnya pelaksanaan penarafan 
persekitaran inklusif OKU di universiti awam. 
Sistem penarafan ini akan dilaksanakan pada tahun 2020 dan ia membolehkan para 
pelajar mengenal pasti universiti-universiti yang menyediakan kemudahan-kemudahan OKU 
yang bersesuaian, jadi mereka boleh memilih untuk masuk ke universiti tersebut.  Di samping itu, 
bagi golongan OKU juga, kita akan memastikan mereka menerima khidmat nasihat dan panduan 
terutamanya melalui laman web KPM.  Terima kasih, Tuan Yang di-Pertua. 
Datuk Seri Panglima Abdul Azeez bin Abdul Rahim [Baling]:  Terima kasih Tuan 
Yang di-Pertua.  Terima kasih, Yang Berhormat Menteri.  Saya melihat jawapan tadi ini agak 
menyeluruh.  Semua golongan tidak dipinggirkan, alhamdulillah syukur.  Kami berdoa dengan 
bajet RM64.1 bilion yang diperuntukkan kepada kementerian Yang Berhormat Menteri, dapat 
dilaksanakan termasuk dengan izin Allah, hapuskan pembayaran balik PTPTN seperti dijanjikan 
dalam Buku Pakatan Harapan. 
Soalan saya kepada Yang Berhormat Menteri, adakah kementerian berhasrat untuk 
menetapkan harga siling atau harga lantai bagi pembayaran yuran Persatuan Ibu Bapa dan Guru 
(PIBG).  Ini kerana bila bulan 1 ini sudah buka sekolah, isu mereka yang anak ramai khususnya 
di kawasan bandar, bila mana inilah selalunya menjadi masalah. 
Saya ada pengalaman menjadi Pengerusi YDP selama 12 tahun dan sebagainya, saya 
tahu ini di antara faktor walaupun di bandar.  Jadi, adakah rancangan kerajaan untuk memikirkan 
macam sahabat saya tadi sebut fasal OKU. Kita juga fikirkan berkaitan dengan PIBG.  
Kemungkinan Yang Berhormat Menteri yang hebat ini pemikiran di luar kotak boleh memikirkan 
sesuatu untuk memastikan PIBG ini juga tidak dapat kita pinggirkan untuk membantu para ibu 
bapa khususnya anak ramai agar mereka tidak terbeban dengan wujudnya PIBG yang bayaran 
begitu tinggi di seluruh negara.  Terima kasih. Terima kasih Tuan Yang di-Pertua. 
Dr. Maszlee bin Malik:  Tuan Yang di-Pertua, terima kasih kepada Yang Berhormat 
Baling dengan soalan tersebut.  Inilah yang kita mahukan bagi setiap Ahli Dewan Rakyat untuk 
peka terhadap isu pendidikan hatta kepada isu yang paling kecil seperti isu PIBG.  Namun, Yang 
Berhormat Baling, soalan yang sama telah pun dikemukakan sewaktu penggulungan belanjawan 
baru-baru ini dan telah pun dijawab secara panjang lebar dan mungkin pada waktu itu MP Baling 
tidak hadir. 
Akan tetapi pada saya, saya nasihatkan agar dapat merujuk kepada Hansard 
penggulungan belanjawan yang lalu, ada jawapan.  Terima kasih, Tuan Yang di-Pertua.  [Tepuk] 
Dato’ Sri Haji Tajuddin bin Abdul Rahman [Pasir Salak]:  Kita patut beri ucapan 
tahniah kepada Menteri Pelajaran, Menteri yang rajin masuk dalam Dewan dan menjawab 
soalan, yang lain semua timbalan sahaja.  [Ketawa] 
 
 
 
 
 
 
 
 
 
 

DR. 3.12.2019 
14 
2. 
Dato' Hasbullah bin Osman [Gerik] minta Menteri Perdagangan Dalam Negeri dan Hal 
Ehwal Pengguna menyatakan apakah tindakan kementerian mengenai saranan beberapa pihak 
untuk menghentikan penjualan alat ganti (spare part) motosikal Y15ZR yang dikatakan menyalahi 
undang-undang Kementerian Pengangkutan. Mengapakah penunggang motosikal didenda 
sedangkan pengeluar dan pengedar terus dibiarkan meneruskan perniagaan untuk mengaut 
keuntungan. 
Timbalan Menteri Perdagangan Dalam Negeri dan Hal Ehwal Pengguna [Tuan 
Chong Chieng Jen]:  Terima kasih, Tuan Yang di-Pertua.  Kementerian Perdagangan Dalam 
Negeri dan Hal Ehwal Pengguna tiada menerima apa-apa saranan daripada pihak tertentu untuk 
menghentikan penjualan alat ganti iaitu spare part motosikal Y15.   
Pihak kementerian akan mengambil 
tindakan penguatkuasaan undang-undang 
sekiranya menerima aduan penjualan alat ganti motosikal yang palsu atau tiruan di bawah 
seksyen 8(2)(c) Akta Perihal Dagangan 2011, iaitu mendedahkan untuk pembekalan atau 
mempunyai dalam milikan, jagaan atau kawalannya apa-apa barang yang baginya suatu perihal 
dagangan palsu. 
Penalti bagi kesalahan ini, Pertubuhan Perbadanan didenda tidak melebihi RM15,000 
bagi setiap barangan yang diletakkan perihal dagangan palsu dan bagi kesalahan yang kedua 
atau berikutnya, didenda tidak melebihi RM30,000 bagi setiap perihal dagangan palsu.  Manakala 
bagi individu, didenda tidak melebihi RM10,000 bagi setiap barangan yang diletakkan perihal 
dagangan palsu atau dipenjarakan selama tempoh tidak melebihi 3 tahun ataupun  kedua-duanya 
atau yang berikutnya didenda tidak melebihi RM20,000 bagi setiap barangan yang diletakkan 
perihal dagangan palsu atau dipenjarakan selama tempoh tidak melebihi lima tahun atau kedua-
duanya. 
■1050 
Secara dasarnya sebarang pengubahsuaian terhadap spesifikasi reka bentuk kenderaan 
termasuk motosikal yang berbeza dengan kelulusan jenis kenderaan oleh pihak JPJ adalah tidak 
dibenarkan. Ketetapan tersebut adalah selaras dengan peruntukan di bawah seksyen 6, Akta 
Pengangkutan Jalan 1987 menyatakan mana-mana kenderaan yang telah diubahsuai sehingga 
tidak mematuhi ketetapan kaedah pengangkutan jalan adalah tidak dibenarkan digunakan di atas 
jalan raya. 
Berdasarkan kepada seksyen 66(1)(pp), Akta Pengangkutan Jalan 1987, setiap model 
baru kenderaan motor perlu menjalani prosedur kelulusan jenis kenderaan oleh pihak JPJ bagi 
memastikan pembinaan dan penggunaan kenderaan tersebut telah mematuhi ketetapan di 
bawah akta dan keadaannya sebelum boleh didaftarkan dan dibenarkan digunakan di atas jalan 
raya. 
Merujuk kepada  ketetapan dasar sedia ada melibatkan motosikal, skop pengubahsuaian 
atau pemasangan aksesori pada motosikal yang dibenarkan oleh pihak JPJ adalah seperti 
berikut: 
(i) 
pemasangan pengadang angin iaitu windshield; dan 
 
 
 

DR. 3.12.2019 
15 
(ii) 
pemasangan aksesori kosmetik tambahan pada motosikal selagi tidak 
mengubah identiti asal kenderaan. 
Oleh yang demikian pihak JPJ tidak menggalakkan atau membenarkan terhadap mana-
mana pemilik kenderaan untuk mengubahsuai spesifikasi asal yang telah diluluskan di bawah 
prosedur kelulusan jenis kenderaan atas faktor-faktor seperti berikut: 
(i) 
kerana ia akan mengakibatkan ciri-ciri keselamatan asal kenderaan 
terjejas dan boleh membahayakan keselamatan pengguna; dan 
(ii) 
akan menjejaskan kestabilan pemanduan dan kawalan serta ciri-ciri 
dinamik kenderaan. 
Dalam usaha mengawal selia tahap kualiti dan pematuhan standard mandatori terhadap 
komponen automatif di Malaysia secara menyeluruh, pihak JPJ telah bekerjasama dengan pihak  
Kementerian Dalam Negeri dan Hal Ehwal Pengguna (KPDNHEP) dan kastam untuk mengawal 
selia dalam aspek jualan dan pengimportan komponen tersebut. Sehubungan dengan ini terdapat 
beberapa komponen automatif telah diwartakan di bawah Perintah Kastam (Larangan Mengenai 
Import) supaya  hanya produk yang mematuhi standard mandatori sahaja dibenarkan diimport ke 
Malaysia iaitu melibatkan komponen berikut: 
(i) 
(ii) 
(iii) 
(iv) 
(v) 
(vi) 
topi keledar motosikal; 
new brake lining dan break pad; 
pneumatic tyre dan pneulectric pneumatic tyre; 
speed monitoring device atau speed limiter device; 
HID highlight, head lamp dan bulb; 
new seat; dan 
(vii) 
new safety seat belt. 
Sekian terima kasih. 
Dato’ Hasbullah bin Osman [Gerik]: Terima kasih Yang Berhormat Timbalan Menteri 
dan juga Tuan Yang di-Pertua. Saya difahamkan Yamaha 15ZR ini satu motosikal yang menjadi 
minat semua kumpulan dan ubah suai ini menjadi satu minat generasi sekarang. Kalau 
difahamkan, lajunya setakat 110 boleh lompat sampai 140 kilometer sejam. 
Soalan saya, adakah kementerian bersama-sama dengan polis dan Jabatan 
Pengangkutan Jalan membuat pemeriksaan dan mengambil tindakan terhadap bengkel-bengkel 
yang didapati terlibat di dalam pelanggaran peraturan berkaitan dan sekiranya ada, apakah 
kesalahan-kesalahan yang dikesan sering dilakukan oleh pengusaha bengkel, terima kasih. 
Tuan Chong Chieng Jen: Terima kasih Yang Berhormat. Secara amnya bidang kuasa 
KPDNHEP atas bengkel-bengkel ini adalah di bawah Peraturan-peraturan Perlindungan 
Pengguna (Pendedahan Maklumat Bengkel) 2002 iaitu sekiranya sesuatu bengkel ini tidak 
menunjukkan itemized billing atau menunjukkan mempamerkan harga-harga ganti itu spare part 
dan servis iaitu perkhidmatan pembaikan ataupun pengubahsuaian itu kita ada kuasa untuk 
mengambil tindakan. 
 

DR. 3.12.2019 
16 
Di bawah kementerian saya, kebanyakan kesalahan yang kita ambil tindakan adalah di 
bawah peraturan-peraturan ini dan sekiranya ia melibatkan keselamatan sesuatu motosikal dan 
kenderaan selepas ia diubahsuai, ini adalah di bawah bidang kuasa JPJ untuk mengambil 
tindakan. 
Oleh itu, setakat ini untuk kementerian saya, kebanyakan kesalahannya adalah berpunca 
daripada pelanggaran Peraturan-peraturan Perlindungan Pengguna mengenai bengkel-bengkel 
yang tidak menunjukkan itemized billing atau tidak memberi maklumat tentang harga-harga 
masing-masing spare part yang digantikan atau perkhidmatan yang diberikan. Sekian terima 
kasih. 
Tuan Haji Akmal Nasrullah bin Mohd Nasir [Johor Bahru]: Terima kasih Tuan Yang 
di-Pertua. Susulan kepada soalan daripada Gerik dan juga jawapan Yang Berhormat Timbalan 
Menteri. Boleh saya mohon, kalau Yang Berhormat Timbalan Menteri boleh bagi pencerahan dari 
segi statistik tadi, berapa banyak woksyop yang diambil tindakan sebab hebahan di media 
seolah-olah anak-anak muda ini yang dikenakan tindakan dan memang pengubahsuaian itu 
membahayakan mereka. 
Jadi dari segi tindakan kita terhadap woksyop ini kalau ada statistik, berapa banyak 
woksyop yang telah diambil tindakan dan yang kedua, dari segi modifikasi tadi memang mereka 
menjadi satu hobi. Jadi adakah KPDNHEP, Jabatan Pengangkutan Jalan dan 
juga 
penguatkuasaan ada senarai perkara yang boleh dimodifikasi dan juga perkara yang memang 
out of... Kalau kita tingkatkan kelajuan itu benda yang sudah membahayakan. 
Akan tetapi kalau sekadar ubah sana sini bagi cantik ataupun bagi mereka nampak cool 
dan sebagainya, jadi ada tidak perkongsian maklumat sebegini terima kasih. 
Tuan Chong Chieng Jen: Terima kasih Yang Berhormat, yang dibenarkan untuk 
pengubahsuaian terhadap motosikal atau kenderaan adalah hanya untuk kosmetik sahaja dan 
juga di aspek untuk windshield yang dibenarkan oleh JPJ dan undang-undang yang dikawal selia 
di bawah JPJ. 
Selain daripada itu, yang pengubahsuaian terhadap kenderaan yang apa-apa yang 
dibuat adalah dianggap sebagai melanggar peraturan kita dan juga undang-undang kita. Akan 
tetapi untuk mendapatkan maklumat yang terperinci atau statistik-statistik terhadap tindakan 
yang diambil oleh JPJ terhadap mereka yang mengubahsuai kenderaan mereka sehingga 
melanggar undang-undang atau peraturan-peraturan itu, tidak di bawah kawal selia kementerian 
saya. 
So, saya akan minta JPJ membekalkan statistik itu. Sekian terima kasih. 
3. 
Tuan Wong Kah Woh [Ipoh Timur] minta Menteri Tenaga, Sains, Teknologi, Alam 
Sekitar dan Perubahan Iklim menyatakan jumlah penerima yang mendapat manfaat daripada 
Program Rebat RM40 Bil Elektrik dan jumlah mereka yang layak tetapi masih belum berjaya 
mendaftarkan diri eKasih. 
 
 
 

DR. 3.12.2019 
17 
Timbalan Menteri Tenaga, Sains, Teknologi, Alam Sekitar dan Perubahan Iklim 
[Puan Isnaraissah Munirah binti Majilis @ Fakharudy]: Tuan Yang di-Pertua, untuk makluman 
Ahli Yang Berhormat, sejumlah RM140 juta telah diperuntukkan oleh kerajaan pada tahun 2019 
untuk melaksanakan Program Rebat Bil Elektrik RM40 secara bersasar kepada  ketua isi rumah 
(KIR) dalam kategori miskin dan miskin tegar yang berdaftar dan disahkan dalam sistem eKasih, 
ICU-JPM. Untuk tahun 2020, program ini masih diteruskan dengan peruntukan sebanyak 
RM104.14 juta. Walaupun terdapat penurunan jumlah peruntukan pada tahun hadapan 
berbanding tahun ini, peruntukan RM104.14 juta dijangka akan mencukupi kerana berikutan 
pemutihan data KIR oleh pihak ICU-JPM. 
Terdapat 56,977 ketua isi rumah data ini sehingga 15 Oktober 2019, daripada kategori 
miskin tegar dan miskin telah pun terkeluar daripada sistem eKasih.  
■1100 
Dengan jumlah peruntukan RM104.14 juta ini, kementerian menyasarkan seramai 200,000 
ketua isi rumah layak menerima rebat bil elektrik RM40 pada tahun 2020 yang melibatkan 
peruntukan berjumlah RM96 juta. 
Sehubungan dengan itu, pihak kementerian bercadang untuk mempertingkatkan lagi pelan 
komunikasi dan hebahan mengenai Program Rebat Bil Elektrik RM40 kepada ketua isi rumah-
ketua isi rumah yang layak, supaya lebih ramai bilangan ketua isi rumah dapat mengemas kini 
nombor akaun elektrik dengan syarikat-syarikat utiliti. 
Pelan komunikasi dan hebahan program ini akan dilaksanakan dengan menggunakan 
peruntukan sedia ada Program Subsidi Bil Elektrik yang telah diluluskan pada tahun hadapan. 
Sehingga November 2019, hanya 49.11 peratus daripada 239,023 ketua isi rumah yang layak 
telah mengemas kini nombor akaun elektrik dan menerima rebat bil elektrik ini. 
Selain itu, sebagai langkah proaktif untuk meningkatkan bilangan ketua isi rumah 
mengemas kini nombor akaun elektrik mereka, pihak kementerian telah memohon kerjasama 
Unit Penyelarasan Pelaksanaan Jabatan Perdana Menteri (ICU) JPM untuk menyertakan sekali 
maklumat nombor akaun elektrik semasa proses verifikasi KIR di bawah kategori miskin dan 
miskin tegar dilaksanakan di lapangan. 
Adalah diharapkan pihak ICU JPM juga dapat bersama-sama membantu kementerian 
dalam menjayakan program ini. Sekian, terima kasih. 
Tuan Wong Kah Woh [Ipoh Timur]: Terima kasih Tuan Yang di-Pertua. Terima kasih 
Yang Berhormat Timbalan Menteri. Tadi saya meneliti jawapan daripada Yang Berhormat 
Timbalan Menteri hanya 49 peratus daripada mereka yang layak telah pun berjaya mendaftarkan 
diri. 
Saya ingin mendapat jawapan daripada pihak Yang Berhormat Timbalan Menteri. Apakah 
usaha yang akan diambil untuk memastikan 50 peratus yang lain akan menyelesaikan 
pendaftaran mereka dan daripada pengalaman kami, sememangnya pendaftaran ini kadang-
kadang mengambil masa lebih daripada enam bulan sehingga sembilan bulan. Ini merupakan 
satu sistem yang tidak begitu efektif. Mohon penjelasan dan jawapan. 
 

DR. 3.12.2019 
18 
Puan Isnaraissah Munirah binti Majilis @ Fakharudy: Terima kasih atas soalan 
tambahan. Kita sedang memperhalusi pelan komunikasi untuk kita menyusun strategi untuk 
mempertingkatkan lagi promosi kepada semua pemohon yang layak mengemas kini akaun bil 
elektrik ini bagi mereka yang layak ini mendapat rebet di pejabat utiliti yang terdekat. 
Dalam masa yang sama, beberapa bulan yang lalu pihak MESTECC juga telah pun 
membekalkan kepada semua Ahli Yang Berhormat, baik di pihak kerajaan mahupun 
pembangkang dan kita telah pun design ya surat-surat ini senarai penerima yang layak menerima 
rebat RM40 ini kepada Ahli-ahli Yang Berhormat mengikut Parlimen masing-masing. 
Jadi, saya ingin ambil kesempatan ini untuk menyeru semua Ahli Yang Berhormat untuk 
mengambil bahagian untuk turut sama-sama turun padang memberitahu dan menyampaikan 
supaya lebih ramai mereka yang layak, yang terdaftar dalam eKasih, miskin dan miskin tegar ini 
untuk menerima bil elektrik rebat RM40. Terima kasih. 
Tuan Haji Awang bin Hashim [Pendang]: Terima kasih Tuan Yang di-Pertua. Terima 
kasih Yang Berhormat Menteri. Saya ingin bertanya mengenai mekanisme pembayaran rebat ini. 
Pertama, saya mohon pihak kementerian mengkaji semula agar kelayakan asas bagi kategori isi 
rumah di bawah kategori miskin tegar dan miskin disesuaikan dengan kawasan bandar dan luar 
bandar. Ini dua segmentize, dengan izin. 
Kebanyakan golongan miskin bandar memiliki pendapatan bulanan sekurang-kurangnya 
gaji minimum RM1,100 melebihi paras semasa RM980 sebulan. Keduanya, kebanyakan ketua 
isi rumah miskin bandar menetap di rumah sewa dan bil elektrik adalah di atas nama tuan rumah. 
Sejauh mana ketua isi rumah dilihat mengambil peranan untuk mengemas kini nombor akaun bil 
elektrik mereka sejak rebat bil elektrik ini dilaksanakan. Sekian. 
Puan Isnaraissah Munirah binti Majilis @ Fakharudy: Terima kasih atas soalan 
tambahan. Sebenarnya, contoh kalau boleh saya bagi contoh. Sekiranya kalau penama yang 
terdaftar dalam eKasih itu bukannya pemegang akaun elektrik tetapi dia tinggal di rumah itu, 
sebenarnya dia boleh mendaftar di pejabat utiliti yang berkenaan. Contoh mungkin tempat tinggal 
dia dan anak tetapi dia adalah penerima eKasih yang terdaftar dalam miskin dan miskin tegar, 
dia juga layak untuk menerima rebat bil RM40 ini. 
Dalam masa yang sama juga kita berpandukan daripada maklumat dan sistem ICU-JPM 
tentang penerima miskin dan miskin tegar ini. Mungkin juga saya kira kementerian lain akan 
mengambil maklumat dan juga mengambil apa yang telah pun dicadangkan oleh Yang 
Berhormat. Terima kasih. 
4. 
Dato' Sri Dr. Haji Ismail bin Mohamed Said [Kuala Krau] minta Menteri Perdagangan 
Antarabangsa dan Industri menyatakan tentang langkah-langkah dan peranan yang perlu diambil 
pemain industri bagi mempersiapkan negara dalam mendepani Revolusi Perindustrian 4.0 (IR 
4.0). 
Timbalan Menteri Perdagangan Antarabangsa dan Industri [Dr. Ong Kian Ming]: 
Terima kasih kepada Yang Berhormat Kuala Krau. Tidak ada cadangan untuk lompat? Lompat 
 
 
 

DR. 3.12.2019 
19 
dekat mana-mana pun. Tuan Yang di-Pertua, sebenarnya untuk pengetahuan Dewan yang mulia 
ini termasuk Yang Berhormat Kuala Krau, sebenarnya Revolusi Perindustrian 4.0 ataupun Fourth 
Industry Revolution akan menyentuh semua sektor ekonomi semua kementerian. 
Untuk MITI, tumpuan MITI adalah kepada sektor pembuatan sahaja dan juga sektor 
perkhidmatan pembuatan, manufacturing dan juga manufacturing services, dengan izin. Ini 
adalah dilaksanakan di bawah pelan Industry 4.0 ataupun industry forward yang telah dilancarkan 
oleh Yang Amat Berhormat Perdana Menteri pada bulan Oktober tahun lepas. 
Untuk makluman Yang Berhormat Kuala Krau, sebenarnya tumpuan MITI diberikan khusus 
kepada sektor PKS ataupun Perusahaan Kecil dan Sederhana yang melibatkan diri dalam sektor 
pembuatan, di mana 90 peratus daripada syarikat di bawah sektor pembuatan boleh dikira 
sebagai PKS. Ada lebih kurang 50,000 buah syarikat. Jumlah SME adalah lebih kurang 1 juta 
tetapi daripada 1 juta, hanya 50,000 terlibat dalam sektor pembuatan. 
Jadi 50,000 buah syarikat ini adalah sektor PKS yang kita beri tumpuan. Satu perkara yang 
telah kami laksanakan untuk membantu mereka menghadapi cabaran Industry 4.0 ialah untuk 
menyediakan satu readiness assessment di mana ini diberikan secara percuma kepada mereka 
yang layak, kepada PKS yang layak, di mana penilai ataupun assessing body yang telah diiktiraf 
oleh MITI akan pergi kepada syarikat mereka dan memberi readiness assessment ataupun 
evaluation frame work, menilai bagaimana mereka boleh melonjak kepada perjalanan Industry 
4.0.  
Selepas itu MITI juga akan memberikan matching grant melalui business intervention 
funding. Jumlahnya adalah RM500,000 kepada mereka yang layak dan ini diberikan secara 
matching grant 70 peratus daripada pihak MITI, 30 peratus daripada pihak swasta iaitu sektor 
PKS. 
Untuk mereka yang ada keperluan dana yang lebih tinggi, kita juga memberikan dana 
matching grant melalui high impact fund. Ini diberikan kepada MNC dan juga Dana Strategik 
Pelaburan Tempatan ataupun DISF ini diberikan kepada syarikat tempatan matching grant 
sebanyak RM10 juta kepada mereka yang layak. Di bawah Industry 4.0 ini, matching grant ini 
adalah 60 peratus disalurkan oleh kerajaan, 40 peratus disalurkan oleh pihak swasta. Saya rasa 
ada beberapa lagi perkara yang saya boleh memberi secara bertulis kepada Yang Berhormat. 
Dato’ Sri Dr. Haji Ismail bin Haji Mohamed Said [Kuala Krau]: Terima kasih Tuan Yang 
di-Pertua. Saya ucap tahniah di atas jawapan Yang Berhormat Timbalan Menteri yang bertaraf 
Menteri dari segi jawapan dan knowledgeablenya. Cuma saya lihat kepada 80,000 syarikat PKS 
yang sudah berdaftar di dalam negara ini dan Yang Berhormat sebut tadi hampir 1 juta dan 
50,000 di bawah PKS, perkhidmatan dan juga pembuatan. 
Cuma saya hairan, kenapa hanya 600 sahaja permohonan yang telah dibuat permohonan 
untuk penilaian kesediaan industry forward ini. Apakah sebab mereka ini? 
■1110 
Adakah mereka ini kurang bersedia untuk menerima Industri 4.0 atau mereka tidak 
mendapatkan khidmat nasihat yang secukupnya? Apakah rancangan MITI untuk memujuk 
 

DR. 3.12.2019 
20 
mereka untuk mendaftar supaya syarikat-syarikat PKS itu dapat diberikan penilaian penarafan di 
bawah Industry4WRD. Terima kasih Tuan Yang di-Pertua. 
Dr. Ong Kian Ming: Terima kasih di atas soalan tambahan yang baik. Untuk makluman 
Yang Berhormat sejumlah 810 syarikat telah memohon untuk readiness assessment ini dan 472 
telah layak. Daripada 472 ini kami sedang membuat RA dan 26 laporan telah disediakan oleh 
pihak MITI dan sedang dihantar kepada syarikat melalui MITI untuk program yang seterusnya. 
Tadi Yang Berhormat kata jumlah memang boleh dikatakan kecil. Saya rasa salah satu 
cabaran yang kami hadapi adalah gambaran PKS bahawa Industry 4.0 ataupun Industri 4.0 ini 
adalah melibatkan hanya mereka yang ada dana yang besar seperti syarikat MNC. Untuk syarikat 
PKS mereka memang ada gambaran bahawa mereka tidak mampu untuk membuat capital 
investment untuk menjalankan Industri 4.0 ini. 
Jadi apa yang kita hendak buat adalah mengubah gambaran ini supaya kita hendak 
memberi contoh yang baik di mana PKS yang tidak melabur dengan jumlah yang besar boleh 
juga melonjak ke arah Industri 4.0 dan boleh menambah baik produktiviti mereka menggunakan 
kaedah-kaedah yang boleh dikatakan lebih cost effective. Dengan contoh-contoh seperti ini 
selepas kita melaksanakan program Business Intervention Funding ini saya rasa lebih ramai lagi 
PKS yang akan menyertai program Industri 4.0 ini. Terima kasih. 
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua, 
maafkan saya Tuan Yang di-Pertua. Daripada 472 yang layak tadi berapakah syarikat yang 
mendapat matching grant yang telah diumumkan oleh pihak Timbalan Menteri 500,000 tersebut. 
Maafkan saya Tuan Yang di-Pertua. 
Dr. Ong Kian Ming: Syarat matching grant Business Intervention Funding ini akan 
diumumkan tahun depan. 
Tuan Hassan bin Abdul Karim [Pasir Gudang]: Terima kasih Tuan Yang di-Pertua. 
Soalan saya kepada Yang Berhormat Timbalan Menteri. Adakah Yang Berhormat Timbalan 
Menteri mempunyai statistik setakat ini berapa ramai pekerja-pekerja di Malaysia telah hilang 
pekerjaan kerana Revolusi Industri 4.0. Seterusnya, apakah langkah-langkah untuk mengatasi 
masalah rakyat hilang pekerjaan kerana teknologi itu? Terima kasih. 
Dr. Ong Kian Ming: Terima kasih. Saya rasa itu adalah satu soalan yang baik. 
Sebenarnya salah satu matlamat utama Industri 4.0 adalah untuk merendahkan ataupun 
mengurangkan kebergantungan syarikat pembuatan untuk kebergantungan terhadap buruh 
asing. Apabila mereka boleh menggunakan lebih banyak lagi automasi, saya rasa mereka juga 
boleh mengurang kebergantungan kepada buruh asing. 
Pada masa yang sama apabila teknologi yang digunakan itu lebih canggih, capital 
investment itu lebih baik, saya rasa pekerjaan yang akan diberikan kepada orang tempatan juga 
akan mendatangkan manfaat yang lebih baik lagi dari segi gaji dan dari segi tempat pekerjaan di 
mana mereka akan menggunakan lebih kaedah dari segi automasi. Dari segi career path pun 
mereka akan mendapatkan lebih banyak peluang dari segi mempelajari teknologi Industri 4.0 
 

DR. 3.12.2019 
21 
yang memang akan memberi long-term job opportunities dan carrier advancement path kepada 
mereka dengan izin. Terima kasih. 
5. 
Tuan Wong Ling Biu [Sarikei] minta Menteri Pertanian dan Industri Asas Tani 
menyatakan adakah kejadian jerebu akan menjejaskan pengeluaran sarang burung layang-
layang di negara. 
Timbalan Menteri Pertanian dan Industri Asas Tani [Tuan Sim Tze Tzin]: Terima 
kasih Tuan Yang di-Pertua. Terima kasih Yang Berhormat Sarikei. Untuk makluman Ahli Yang 
Berhormat, burung layang-layang dan burung walit adalah merupakan dua jenis burung yang 
berbeza. Perbezaan kedua-dua jenis burung tersebut adalah seperti berikut. Burung Layang-
layang menghasilkan komponen sarang burung dari rumput, ranting dan bulu dan sarangnya 
tidak boleh dimakan oleh manusia. Burung walit pula menghasilkan komponen sarang burung 
dari rembesan air liurnya dan sarangnya boleh dimakan oleh manusia. 
Saya rasa Yang Berhormat adalah merujuk kepada burung walit ya. Industri sarang 
burung walit merupakan salah satu industri bernilai tinggi yang diberi tumpuan oleh Kementerian 
Pertanian dan Industri Asas Tani. Untuk makluman Ahli Yang Berhormat Sarikei, kita dalam tahun 
ini— tahun lepas nilai eksport adalah RM1.3 bilion dan untuk tahun sampai Oktober 2019 untuk 
tahun ini kita telah mencapai jumlah eksport RM921 juta. Kita tahu bahawa bulan November dan 
bulan Disember menjelang Tahun Baru Cina, eksport akan melonjak tinggi. Jadi saya yakin 
bahawa ia akan— it’s a very healthy and very sustainable industry untuk Malaysia. 
Dalam konteks 
ini, kejadian 
jerebu yang menyebabkan pencemaran udara 
sememangnya memberi kesan negatif kepada industri. Antara kesannya adalah burung walit 
kekurangan sumber makanan apabila serangga yang menjadi makanannya berkurangan. 
Sumber makanan yang kurang menyebabkan burung walit kurang menghasilkan air liur bagi 
penghasilan sarang burung. Jumlah pengeluaran dan kualiti sarang yang dihasilkan akan 
terjejas. 
Apa yang paling teruk, sekiranya berlaku kejadian jerebu yang serius dan memanjang, 
ia dijangka akan memberi kesan yang panjang kepada industri kerana burung walit secara 
semula jadinya akan berhijrah ke kawasan yang kurang pencemaran. Kita hendak beritahu 
bahawa di dalam dunia ini hanya lima negara sahaja yang ada sarang burung walit iaitu Malaysia, 
Indonesia, Thailand, Vietnam dan sedikit Filipina. Jadi ini adalah industri yang sangat berharga. 
It’s like our national treasure. The national bird yang menghasilkan pendapatan kepada rakyat 
Malaysia. Jadi saya mohon supaya kita jaga alam sekitar kita. Terima kasih. 
Tuan Wong Ling Biu [Sarikei]: Terima kasih Tuan Yang di-Pertua. Terima kasih 
Timbalan Menteri Pertanian dan Industri Asas Tani. Soalan tambahan saya banyak rumah burung 
walit akan ditutup disebabkan penuaian semakin rendah, turun. Apakah langkah-langkah akan 
diambil oleh kerajaan untuk membantu mereka? 
 
 
 
 

DR. 3.12.2019 
22 
Tuan Sim Tze Tzin: Terima kasih Tuan Yang di-Pertua. Terutama sekali saya ingin 
mengalu-alukan rombongan daripada Saito University College, Petaling Jaya terdiri daripada 
pensyarah dan mahasiswa-mahasiswi. Kedua adalah tetamu dari DAP Pulau Pinang. Selamat 
datang ke Dewan Rakyat. 
Saya ingin— untuk menjawab Yang Berhormat Sarikei, di dalam negara kita ada lebih 
kurang 40,000 rumah burung walit. Antaranya hanya 10,000 sahaja yang berdaftar. Kenapa ada 
lebih kurang 30,000 yang tidak berdaftar? Ada yang mereka tidak mendaftarkan diri, ada pula 
yang mereka dirikan rumah tetapi tidak— hasilnya kurang seperti yang dikatakan oleh Yang 
Berhormat Sarikei di mana penghasilan itu kurang ataupun menurun, maka mereka dibiarkan 
begitu sahaja. 
Jadi saya tahu tentang isu ini kerana kita harus tahu bahawa burung walit ini ia ada areas-nya. 
Bukan semua tempat ia boleh hidup. Jadi kita telah— Kementerian Pertanian dan Industri Asas 
Tani telah membuat satu survey, maksudnya mapping untuk burung-burung walit di mana tempat 
tertentu yang boleh. Jadi saya ingin menasihatkan kepada para petani yang ingin mendirikan 
rumah burung walit, mereka harus consult dengan Jabatan Perkhidmatan Veterinar (DVS) untuk 
mendapatkan tempat-tempat tertentu supaya mereka tahu bahawa tempat itu mempunyai 
makanan burung walit dan mempunyai habitat burung walit. Maka barulah didirikan rumah walet.   
■1120 
Juga, jangan terlalu sesak kerana kalau banyak rumah pada satu kawasan tertentu, dia 
ada competition dan habitat memang tidak boleh sustain begitu banyak rumah burung di satu-
satu kawasan yang terlalu dekat. Terima kasih.  
Tuan Yang di-Pertua:  Soalan tambahan kedua.  Dipersilakan Yang Berhormat... 
Dato’ Haji Mohd. Zaim bin Abu Hasan [Parit]:  Parit. 
Dato’ Haji Salim Sharif [Jempol]:  Jempol. 
Beberapa Ahli:  [Bangun] 
Tuan Yang di-Pertua:  Siapa yang bangun ya?  Sekali gus bangun, susah saya hendak 
tengok.  
Dato’ Sri Hasan bin Arifin [Rompin]:  Rompin ada. 
Dato’ Haji Salim Sharif [Jempol]:  Jempol banyak walet. 
Tuan Yang di-Pertua:  Yang Berhormat Jempol.  Silakan. 
Dato’ Haji Salim Sharif [Jempol]:  Terima kasih Tuan Yang di-Pertua.  Saya meneliti 
jawapan daripada Yang Berhormat Timbalan Menteri tadi.  Apa yang saya ingin bertanya kepada 
Yang Berhormat Timbalan Menteri ialah sejauh manakah usahawan kementerian bersama 
dengan Kementerian Pembangunan Usahawan bagi menggalakkan lebih ramai golongan B40 
untuk menceburkan diri dalam industri burung walet?   
Keduanya, kita tahu bahawa peruntukan eksport sarang burut walet ini juga menghadapi 
masalah.  Ada di tempat saya, pasaran secara gelap.  Maknanya satu kilo burung walet sudah 
dibersihkan sarang ini, harganya sampai mencecah RM3,000 satu kilo.  Jadi, adakah ia, bagi 
menggalakkan industri ini, kepakaran ataupun penyelidikan dari kementerian sendiri?   
 
 
 
 
 
 
 
 
 

DR. 3.12.2019 
23 
Kita tahu bahawa industri burung walet ini dikuasai oleh kaum Tionghoa yang pakar, 
maknanya dalam membunyikan ataupun membuat suara burung yang dalam kesusahan.  Suara 
burung dalam kesusahan, maka banyaklah burung akan datang.  Adakah ini satu formula yang 
digunakan oleh Kementerian Pertanian dan Industri Asas Tani?  
Tuan Sim Tze Tzin:  Terima kasih ya, terima kasih atas soalan.  Kita ini sekarang, kita 
akan lebih kurang― untuk soalan Yang Berhormat, sebenarnya kita menggalakkan lebih ramai 
petani untuk menceburi industri burung walet, tidak kira Melayu kah, Cina kah, India kah, 
Kadazan, Iban dan sebagainya, kerana ini satu industri yang sangat lumayan.   
Saya hendak bagi tahu bahawa di tempat-tempat yang kita buat mapping di mana ada 
banyak burung walet, habitatnya, kebanyakannya di kawasan luar bandar, kawasan Pantai Timur 
di mana kaum Melayu dan juga bumiputera Sabah dan Sarawak berada.  Jadi, ini adalah tempat-
tempat yang sangat baik. 
Cuma, kita pun daripada Kementerian Pertanian dan Industri Asas Tani, kita bagi sesiapa 
all this consultations.  Kita bagi nasihat, bantu mereka dirikan sehinggakan ada Agro Bank yang 
ingin memberi pinjaman untuk mendirikan rumah.  Inilah cara kita untuk menyokong dan juga 
membantu para petani.  Jadi jangan risau ya, Yang Berhormat.  Boleh buatlah rumah burung 
walet dan sebagainya untuk pengundi-pengundi di kawasan Yang Berhormat ya.   
Kedua adalah tentang penjualan dan sebagainya.  Kita sekarang ini, kita ada 34 kilang 
pemprosesan yang registered yang boleh mereka jual dan mereka boleh buat pemprosesan dan 
eksport atau untuk domestic market pun boleh.  Itu adalah 34 raw clean okey. 
Buat masa sekarang, ada satu rumah yang raw unclean, satu kilang raw unclean yang 
diberi permit.  Tetapi, on the way, ada tiga lagi dalam proses pendaftaran dengan GACC China.  
Ada tiga kilang raw unclean yang tengah dalam proses mendapatkan pengiktirafan daripada 
GACC China dan 14 lagi kilang raw clean yang tengah dalam proses mendapatkan pengiktirafan 
daripada GACC China.  Terima kasih.   
Tuan Yang di-Pertua:  Terima kasih Yang Berhormat Timbalan Menteri.  Sekarang saya 
menjemput...  [Disampuk]  Baik, silakan Yang Berhormat Kanowit.  Ramai yang berminat dengan 
burung walet.  
Datuk Aaron Ago Dagang [Kanowit]:   Terima kasih Tuan Yang di-Pertua.  Saya minat 
dengan burung walet ini.  Yang Berhormat Timbalan Menteri, adakah Yang Berhormat sedar 
jumlah rumah burung walet di Sarawak dan di mana kita perlu register?  Saya pun tidak faham.  
Tadi dicakap register.  Apakah agensi yang terlibat dalam masalah burung walet ini?  Juga, 
negara-negara yang pengimport sarang burung ini, adakah ia China sahaja ataupun ada negara 
lain?  Terima kasih.  
Tuan Sim Tze Tzin:  Terima kasih atas soalan Yang Berhormat.  Okey, saya kena 
terangkan ya kenapa kita perlukan register rumah burung walet ya.  Ini kerana kita mahu bagi 
satu pengiktirafan myGAP atau Malaysian Good Agricultural Practice.  Kalau mereka register 
dengan Jabatan Perkhidmatan Veterinar atau Department of Veterinary Services (DVS), mereka 
boleh mendapatkan― kalau tatacara betul, mengikut proses dan SOP, mereka boleh dapat 
 
 

DR. 3.12.2019 
24 
myGAP.  Dengan dapatkan myGAP, mereka boleh eksport raw unclean kepada luar negara ya. 
Jadi, itu kelebihan untuk register-kan rumah-rumah burung walet.   
Akan tetapi, ramai di antaranya yang tidak ada kesedaran, jadi mereka tidak register.  
Maka rugi kerana walaupun produce sarang burung walet tetapi tidak boleh jual, tidak boleh 
mengikuti saluran yang betul dan mendapatkan harga yang baik.  Ini kerana yang tidak register 
itu, mereka terpaksa mengikut cara-cara unofficial dan akhirnya harga mereka tidak tinggi.  
Saya ingin jelaskan bahawa selepas mereka register, mereka dapatkan myGAP, maka 
mereka boleh eksport ya, mereka boleh hantar ke kilang raw unclean.  Yang raw unclean, tadi 
saya kata ada buat masa sekarang― kerana baru mula bulan November tahun ini, maka hanya 
satu kilang pemprosesan yang boleh eksport.  Tetapi dalam proses mendapatkan pengiktirafan 
daripada China, GACC China, ada tiga lagi.  Jadi dalam masa terdekat, mungkin kita akan dapat 
empat kilang pemprosesan.  
Untuk raw clean, itu sudah lama industri ini.  Buat masa sekarang, ada 34 kilang 
pemprosesan dan dalam proses untuk mendapatkan pengiktirafan ada 14 lagi.  Jadi, total dalam 
masa yang terdekat, mungkin kita akan dapat total 48 kilang pemprosesan.  Maka ini bermaksud 
bahawa petani-petani kita mempunyai banyak saluran, mempunyai banyak kilang yang berebut-
rebut ingin membeli sarang burung walet daripada mereka.   
Maka, ini satu business yang very healthy, very good healthy competition.  Saya nampak 
bahawa industri ini boleh berkembang maju kerana kita tahu bahawa daripada tahun 2012 
sampai tahun 2019, export growth adalah 41 peratus.  Walaupun main importer adalah daripada 
China tetapi tidak kurangnya daripada Singapore, daripada Amerika, daripada kawasan-kawasan 
Taiwan dan sebagainya.  Maka kita mempunyai quiet diverse export destination.  Terima kasih. 
6. 
Dato' Sri Hajah Rohani binti Haji Abdul Karim [Batang Lupar] minta Menteri Dalam 
Negeri menyatakan kaedah yang berkesan dan efektif untuk mengatasi masalah ramai kanak-
kanak yang memohon kewarganegaraan khususnya di Parlimen Batang Lupar. Adakah akan 
diwujudkan Jawatankuasa Khas untuk meneliti dan menangani masalah ini. 
Timbalan Menteri Dalam Negeri [Dato’ Mohd Azis bin Jamman]:  Terima kasih Tuan 
Yang di-Pertua, terima kasih Yang Berhormat Batang Lupar.  
Tuan Yang di-Pertua, Kementerian Dalam Negeri sentiasa prihatin dengan isu 
dokumentasi dan pengenalan diri dalam kalangan penduduk negara ini.  Antara langkah yang 
sedang diambil dalam menangani isu permohonan kewarganegaraan selaras dengan peruntukan 
di bawah Bahagian III Perlembagaan Persekutuan, Citizenship Rules 1964 serta perundangan 
berkaitan yang berkuat kuasa dalam isu pendaftaran perkahwinan, kesahtarafan anak, peraturan 
Imigresen dan lain-lain adalah seperti berikut:- 
(i) 
Penguatkuasaan undang-undang berkaitan dengan penentuan 
kewarganegaraan yang mana kewarganegaraan individu ditentukan 
 
 
 
 
 

DR. 3.12.2019 
25 
berdasarkan status perkahwinan dan taraf kewarganegaraan ibu bapa 
sewaktu kelahiran; dan 
(ii) 
pertimbangan terhadap permohonan kewarganegaraan bagi individu 
berkelayakan sama ada melalui pendaftaran ataupun naturalisasian 
selaras dengan usaha Kementerian Dalam Negeri ke atas 
penambahbaikan komprehensif 
terhadap prosedur pengendalian 
standard ataupun SOP permohonan kewarganegaraan. 
Kementerian Dalam Negeri 
telah memuktamadkan pengemaskinian prosedur 
pengendalian standard ataupun SOP permohonan kewarganegaraan di bawah Perkara 15A 
Perlembagaan Persekutuan bagi individu berumur bawah 21 tahun.  SOP berkenaan yang akan 
dilaksanakan bermula tahun hadapan mengandungi mekanisme pemakluman kepada pemohon 
berkaitan sebab-sebab sesuatu permohonan kewarganegaraan itu ditolak serta tempoh 
pemprosesan permohonan kewarganegaraan.   
■1130 
Tempoh pemprosesan permohonan kewarganegaraan yang lengkap diterima bermula 
pada tahun hadapan adalah seperti mana berikut. Pertama, di Jabatan Pendaftaran Negara 
(JPN) 3 bulan 14 hari dan di Kementerian Dalam Negeri 8 bulan. Manakala bagi permohonan 
kewarganegaraan lain di bawah Perlembagaan Persekutuan, fakta dan dokumen sokongan yang 
dikemukakan oleh setiap pemohon akan diteliti secara case by case mengikut giliran yang 
sewajarnya sebelum keputusan dikeluarkan.  
Sehubungan dengan itu, tiada tempoh tertentu yang ditetapkan bagi pengeluaran 
keputusan dan ia berbeza-beza mengikut keperluan kes, termasuklah tempoh mendapatkan 
laporan tapis keselamatan yang dijalankan oleh Polis Diraja Malaysia. Untuk maklumat Ahli Yang 
Berhormat, penambahbaikan SOP berkenaan adalah berdasarkan kepada pematuhan syarat di 
bawah Bahagian III Perlembagaan Persekutuan dan Citizenship Rules 1964 serta turut 
mengambil kira pelbagai aspek 
termasuklah kebajikan pemohon 
tanpa mengabaikan 
keselamatan dan kesejahteraan warganegara sedia ada.  
Berhubung dengan pewujudan Jawatankuasa Khas sepertimana yang dibangkitkan oleh 
Ahli Yang Berhormat, buat masa ini tiada keperluan untuk mewujudkan Jawatankuasa 
berasingan bagi menyelesaikan isu permohonan kewarganegaraan kerana permohonan 
kewarganegaraan yang diterima adalah di bawah bidang kuasa pertimbangan Kerajaan 
Persekutuan seperti yang ditetapkan dalam Perlembagaan Persekutuan.  
Untuk maklumat tambahan juga, untuk makluman Ahli Yang Berhormat, di Parlimen 
Batang Lupar ini, terdapat enam pejabat JPN yang terletak dalam kawasan Parlimen Batang 
Lupar iaitu JPN Sri Aman, JPN Lingga, JPN Betong, JPN Pusat, JPN Sebuyau dan JPN 
Maludam. Mengikut statistik yang ada, terdapat 10 kes permohonan di bawah Perkara 15A iaitu 
daftar lewat kelahiran yang telah dikemukakan ke Pejabat Pendaftaran di kawasan Parlimen 
Batang Lupar. Terima kasih. 
 

DR. 3.12.2019 
26 
Dato’ Sri Hajah Rohani binti Abdul Karim [Batang Lupar]: Terima kasih Tuan Yang 
di-Pertua. Terima kasih kepada jawapan daripada Menteri. Memang kita akui bahawa banyak 
masalah-masalah permohonan kewarganegaraan ini berpunca daripada ibu bapa yang tidak 
memahami untuk mendaftar kelahiran. Kadang-kadang banyak kes yang dibawa kepada 
pengetahuan kita Yang Berhormat, ini berlaku sudah lama. Kadang-kadang banyak dari segi 
maklumat-maklumat penting yang diperlukan agak sukar didapati oleh kerana sudah meninggal, 
ibu bapa sudah meninggal atau orang yang mengetahui fakta-fakta tersebut sudah tidak ada lagi.  
Jadi Yang Berhormat, saya sekali lagi ingin merayu supaya roadshow yang diadakan 
oleh Jabatan Pendaftaran ini diteruskan dan sebenarnya Jawatankuasa Khas Kewarganegaraan 
Sarawak yang diwujudkan bersama dengan Kementerian Kebajikan, Kesejahteraan Komuniti, 
Wanita, Keluarga dan Pembangunan Kanak-kanak di Sarawak bersama dengan JPN adalah satu 
usaha untuk fasilitet, memudahkan sebab Yang Berhormat tahu Yang Berhormat dari Sabah, 
saya dari Sarawak, bukan mudah Tuan Yang di-Pertua untuk kita pergi ke sesuatu kawasan. Jadi 
ini memudahkan, bukan hendak mengambil kuasa Persekutuan, tidak tetapi memudahkan.  
Semenjak ditubuhkan dalam tahun 2016, saya rasa banyak telah tercapai. Jadi, harapan 
saya agar dapat diteruskan usaha ini. Satu lagi Yang Berhormat, saya sangat-sangat berharap 
supaya menjadi jihad KDN bersama KPWKM untuk mencari jalan, untuk kita memberi 
warganegara kepada stateless children yang begitu ramai dan kasihan. Bila mereka sampai ke 
umur dewasa Tuan Yang di-Pertua, mereka terpaksa keluar daripada rumah kebajikan dan 
mereka menjadi citizen yang tidak berwarganegara. Bayangkan mereka diselamatkan oleh 
Jabatan Kebajikan Masyarakat tetapi sampai umur 18, dibiarkan stateless. Jadi, saya harap ini 
menjadi satu jihad. Terima kasih. 
Datuk Mohd Azis bin Jamman: Terima kasih dengan soalan tambahan daripada Yang 
Berhormat Batang Lupar. Sebagaimana, saya setuju dengan apa yang dibangkitkan oleh Yang 
Berhormat tadi program-program outreach contohnya. Sesungguhnya Jabatan Pendaftaran 
Negara, memang untuk di kawasan Parlimen Batang Lupar contohnya, saya ambil statistik sedikit 
di sini, di Sarawak di Parlimen batang Lupar sebanyak enam kali operasi program outreach JPN 
iaitu Program MEKAR telah dilaksanakan dari tahun 2016 sehingga 31 Oktober 2019.  
Program-program ini akan diteruskan kerana kita tahu di Sabah dan Sarawak, saya 
setuju dengan Yang Berhormat tadi, bukan hanya di Sarawak malah di Sabah juga sebenarnya 
kita oleh kerana kawasan luar bandar dan agak jauh untuk pegawai-pegawai kita ataupun rakyat 
datang ke Pejabat Pendaftaran yang terdekat, maka sebab itu lah program-program Jabatan 
Pendaftaran Negara seperti program outreach ini merupakan satu mekanisme kita untuk 
membantu khususnya masyarakat yang ada di luar bandar dan ini akan diteruskan.  
Dari segi yang dicadangkan oleh Yang Berhormat tadi, saya mengambil maklum 
cadangan itu, insya-Allah kita akan adakan perbincangan dengan Kementerian Pembangunan 
Wanita, Keluarga dan Masyarakat untuk kita mengadakan program sebagaimana yang disebut 
oleh Yang Berhormat tadi. Terima kasih. 
 

DR. 3.12.2019 
27 
Dato’ Johari bin Abdul [Sungai Petani]: Terima kasih Tuan Yang di-Pertua. Adakah 
kerajaan bercadang untuk mendaftar semua mereka yang tidak berada dalam kategori citizen, 
permanent resident dan lain supaya orang-orang yang berjalan atas bumi Malaysia ini, sekurang-
kurangnya mempunyai satu pendaftaran. Tidak semestinya dia seorang rakyat Malaysia ataupun 
permanent resident kerana kalau mereka ini tidak didaftarkan, apa-apa juga jenayah yang 
dilakukan, kita susah hendak trace. Jadi, kalau kita daftarkan, kita bagi lah warna apa pun supaya 
mereka memegang satu kad yang dokumen dan juga isi maklumat mereka itu berada dalam 
simpanan kerajaan, bukan untuk tujuan memberikan mereka citizenship. Terima kasih.  
Datuk Mohd Azis bin Jamman: Terima kasih dengan soalan tambahan Yang Berhormat 
tadi. Apa yang disebutkan oleh Yang Berhormat ini sebenarnya inilah yang kita hadapi khususnya 
ambil contoh di Sabah, bila mana isu kita ingin mendaftarkan mereka-mereka yang tidak 
berdokumen 
ini disalah anggapkan, bahawa seolah-olah kita 
ini 
ingin memberikan 
kewarganegaraan kepada orang-orang ini.  
Sedangkan niat dan nawaitu kita sebab untuk makluman Yang Berhormat, apa yang 
berlaku contohnya jika berlaku kes-kes pecah masuk kadang-kadang cap jari penjenayah ini kita 
dapat, tetapi disebabkan tidak ada data orang-orang ini di dalam simpanan kerajaan baik dalam 
Jabatan Pendaftaran Negara ataupun dalam PDRM, mengakibatkan banyak kes-kes yang 
unsolved mystery kerana cap jari ada tetapi penjenayah itu tidak dikenal pasti kerana cap jari itu 
tidak ada di dalam rekod kita.  
Ini lah di antara perkara yang kita tengah usahakan dan of course pendaftaran-
pendaftaran yang kita disebutkan oleh Yang Berhormat ini, merupakan satu langkah perlu yang 
of course peringkat kementerian sedang kaji dan pertimbangkan, khususnya dalam usaha kita 
untuk memastikan agar manusia yang berjalan di Malaysia ini sama ada dia yang disebutkan  
stateless, yang disebutkan tadi oleh Yang Berhormat tadi isu stateless contohnya. 
Ini juga merupakan perkara yang satu cabaran kepada kita sebab di satu negeri itu 
mereka menyokong tapi di satu negeri lagi contohnya Sabah, amat sukar untuk kita 
melaksanakan kerana dianggap dan disalah tafsirkan kononnya kita ini berusaha untuk 
memberikan kewarganegaraan kepada mereka yang tidak layak. Jadi, saya akan mengambil 
maklum tentang apa yang disebutkan oleh Yang Berhormat itu, insya-Allah di peringkat 
kementerian kita akan memperincikan dan bincangkan perkara ini secara mendalam terima 
kasih. 
7. 
Tuan Chang Lih Kang [Tanjong Malim] minta Menteri Pertahanan menyatakan 
menjelaskan penyelenggaraan tanah milik KEMENTAH Tapak MDSTP di Sungkai, Perak tentang 
jumlah pembayaran cukai tanah tahunan dari 2010 hingga 2019, serta pendapatan yang dijana 
oleh Tapak MDSTP (dari 2010 hingga 2019) yang kini disewakan bagi tujuan pertanian. 
Timbalan Menteri Pertahanan [Tuan Liew Chin Tong]: Terima kasih Tuan Yang di-
Pertua, terima kasih kepada Ahli Parlimen yang bertanya soalan Yang Berhormat Tanjong Malim. 
Kementerian Pertahanan telah mengeluarkan kawasan bagi sewaan tanah Persekutuan 
 
 
 
 

DR. 3.12.2019 
28 
kegunaan Kementerian Pertahanan, Sungkai, Daerah Batang Padang, Perak dengan keluasan 
keseluruhan tanah adalah 1,222 ekar. Daripada jumlah keluasan tanah berkenaan, sebahagian 
tanah seluas 309 ekar telah disewa kepada beberapa syarikat untuk mengusahakan aktiviti 
pertanian seperti tanaman kontan, mengutip hasil sawit, tanaman jambu batu dan pelbagai lagi 
hasil tanaman. 
Tujuan sewaan tanah tersebut adalah bagi memastikan kerajaan mendapat hasil 
daripada aktiviti sewaan tanah di samping mengelakkan berlaku pencerobohan oleh pihak yang 
tidak bertanggungjawab. Bagi tapak yang dicadangkan untuk Projek Malaysian Defence and 
Security Technology Park (MDSTP) ini, kerajaan dianggarkan telah menerima hasil bayaran 
sebanyak RM419,940 melalui hasil sewaan tanah sejak tahun 2010 hingga tahun 2019.  
■1140 
Urusan sewaan tanah seperti pengeluaran Surat Setuju Terima dan perjanjian 
penyewaan diuruskan oleh Jabatan Ketua Pengarah Tanah dan Galian (JKPTG) di bawah 
Kementerian Air, Tanah dan Sumber Asli. Cukai Tanah tahunan juga dibayar dan diurus oleh 
pihak JKPTG selaku tuan tanah dan nilai bayaran Cukai Tanah setahun adalah sebanyak RM1.48 
juta berdasarkan Tanah Persekutuan kegunaan Kementerian Pertahanan seluas 1,222 ekar. 
Terima kasih.  
Tuan Chang Lih Kang [Tanjong Malim]: Terima kasih Yang Berhormat Timbalan 
Menteri. Hendak tanya, apakah rancangan penggunaan tanah tersebut dalam masa depan? 
Kalau dalam masa depan yang terdekat tidak ada apa-apa rancangan penggunaan tanah, 
adakah Yang Berhormat Menteri Pertahanan akan melupuskan pemilikan untuk membenarkan 
tanah tersebut menjadi tanah pertanian untuk menjamin keselamatan makanan. Terima kasih. 
Tuan Liew Chin Tong: Cadangan sekarang ialah untuk Tentera Darat mewujudkan satu 
tapak latihan di kawasan tersebut dan kalau ada apa cadangan boleh diuruskan dengan JKPTG, 
bukan dengan Kementerian Pertahanan. Terima kasih.  
Dato’ Mohd Nizar bin Haji Zakaria [Parit]: Terima kasih Tuan Yang di-Pertua. Saya 
hendak tanya kepada Yang Berhormat Timbalan Menteri, penubuhan MDSTP ini dilihat akan 
membolehkan negara ASEAN mengurangkan kebergantungan kepada negara luar di dalam 
pembelian aset ketenteraan. jadi, apakah rancangan pihak kementerian untuk jangka masa 
panjang bagi mengurangkan kos membeli aset ketenteraan terkini, memandangkan projek 
MDSTP telah dibatalkan, dan adakah pihak kementerian telah melakukan kajian tentang faktor 
yang menyumbang kepada kesukaran pihak syarikat mendapatkan pemain industri pertahanan 
tempatan untuk membuka kilang di MDSTP walaupun projek ini dijangka mampu menarik 
pelaburan sebanyak RM15 bilion pada awalnya. Terima kasih. 
Tuan Liew Chin Tong: Projek ini diluluskan oleh Jemaah Menteri pada 23 Mei 2012 dan 
syarikat MDSTP telah menarik diri daripada projek ini pada 27 Januari 2014. Sejak masa itu, 
dianggap bahawa projek ini tidak boleh dijalankan kerana syarikat tidak berminat untuk 
meneruskan projek ini.  
 
 
 
 
 
 

DR. 3.12.2019 
29 
Sebenarnya untuk industri pertahanan seperti yang dibincangkan semalam dalam 
perbahasan Kertas Putih Pertahanan, industri pertahanan yang diperlukan ialah kita perlukan 
industri pertahanan yang bersasar juga boleh digunakan secara komunal antara Kementerian 
Pertahanan dan juga agensi-agensi keselamatan lain. Apa yang perlu dihasilkan oleh industri di 
negara kita adalah penting untuk ada dual-use iaitu boleh diguna oleh awam dan juga untuk 
matlamat ketenteraan.  
Semua ini perlu dihasilkan oleh R&D. Tanah sebenarnya bab yang paling akhir yang 
paling tidak penting. Yang penting ialah sains dan teknologi, yang penting ialah R&D dan ini 
semuanya perlukan rangkaian industri yang lain, dan perlukan kerangka dasar dan pentadbiran 
yang lain yang kurangkan ‘posmen’, atau agen yang hanya ada office kecil di Kuala Lumpur tanpa 
ada science and tech ataupun R&D. Ini semua dicadangkan dalam kerangka Kertas Putih 
Pertahanan, dan kita harap boleh laksanakan dalam tahun-tahun yang akan datang. Terima 
kasih.  
8. 
Dato' Dr. Shamsul Anuar bin Haji Nasarah [Lenggong] minta Menteri Perdagangan 
Dalam Negeri dan Hal Ehwal Pengguna menyatakan, apakah mekanisme yang akan 
dilaksanakan bagi mengatasi masalah manipulasi produk berasaskan Muslim oleh usahawan 
bukan Muslim yang menggunakan agama Islam dan tulisan jawi untuk mengaburi mata pengguna 
Muslim yang merupakan pengguna terbesar di negara bagi mengaut keuntungan. 
Timbalan Menteri Perdagangan Dalam Negeri dan Hal Ehwal Pengguna [Tuan 
Chong Chieng Jen]: Terima kasih Tuan Yang di-Pertua. Kementerian ini sentiasa memberi 
perhatian serius berhubung isu-isu manipulasi perbahasaan halal seperti ungkapan “Muslim-
friendly”, “syariah compliance”, penggunaan ayat Al-Quran dan lain-lain ungkapan dan perbuatan 
yang mana ia menjadi sesuatu kesalahan di bawah Perintah Perihal Dagangan (Tarif Halal) 2011, 
dan Perintah Perihal Dagangan (Perakuan dan Penandaan Halal) 2011.  
Walau bagaimanapun, asas kepada tindakan pemeriksaan yang dilaksanakan adalah bagi 
memastikan produk makanan atau premis makanan yang menggunakan perbahasan halal 
adalah disahkan halal oleh badan berkuasa, berwibawa iaitu JAKIM atau Majlis Agama Islam 
Negeri, bukanlah bagi memastikan ia dimiliki oleh orang Islam semata-mata.  
Bagi menangani isu-isu manipulasi perbahasan halal seperti ini, kementerian akan 
mengambil tindakan seperti berikut: 
(i) 
bekerjasama dengan JAKIM dan Jabatan Agama Islam Negeri bagi 
memperkemaskan penguatkuasaan berkaitan perbahasan halal;  
(ii) 
membuat hebahan umum mengenai pematuhan perundangan halal 
melalui media sosial rasmi kementerian, dan menerbitkan kenyataan 
media; 
(iii) 
menjalankan pemeriksaan halal secara berkala di rumah-rumah 
penyembelihan, kilang pemprosesan, pasar raya dan restoran di 
samping memberi khidmat nasihat mengenai perundangan; dan 
 
 
 
 
 
 

DR. 3.12.2019 
30 
(iv) 
mengadakan operasi khas berkaitan halal secara bersepadu dengan 
agensi-agensi kerajaan di seluruh negara. 
Sekian terima kasih.   
Dato' Dr. Shamsul Anuar bin Haji Nasarah [Lenggong]: Terima kasih Tuan Yang di-
Pertua. Kita tahu tulisan jawi yang disalah guna di produk-produk yang dikeluarkan oleh bukan 
Muslim akan mengelirukan pengguna dengan status halal. Saya hendak tanya pihak kerajaan, 
pertama, adakah kerajaan bercadang untuk menguatkuasakan undang-undang kepada syarikat 
bukan Muslim agar tidak menggunakan teknik pengiklanan, pemasaran dan pembungkusan 
menggunakan lambang dan tulisan yang sinonim dengan Islam ini iaitu tulisan jawi supaya ia 
tidak mengelirukan pengguna. Apakah tindakan oleh pihak kementerian jika ada syarikat-syarikat 
yang menyalah guna dan melanggar piawaian ini. Terima kasih. 
Tuan Chong Chieng Jen: Terima kasih Yang Berhormat. Secara amnya, hanya mereka- 
syarikat yang mendapat pensijilan halal daripada agensi-agensi seperti JAKIM atau Majlis Agama 
Islam Negeri masing-masing yang boleh menggunakan logo halal, atau mempamerkan 
menggunakan perbahasaan yang seperti “Muslim-friendly” atau “syariah compliance”.  
Selain daripada itu, sesiapa sahaja yang tidak mendapat pensijilan pengiktirafan 
daripada kedua-dua JAKIM atau Majlis Agama Islam Negeri-negeri, mereka tidak boleh 
menggunakan perkataan-perkataan itu di tempat- premis mereka. Oleh itu kita telah 
meningkatkan penguatkuasaan kita di seluruh negara untuk mengesan sesiapa yang telah 
melanggar peraturan-peraturan dan undang-undang ini.  
Setakat ini dalam tahun ini sehingga Oktober, sebanyak 3,530 pemeriksaan telah 
dijalankan dan kita mendapati bahawa 89 yang telah melanggar peraturan-peraturan dan juga 
undang-undang ini. So, kita telah mengambil tindakan- including merampas, menyita barang 
mereka dan juga mengenakan kompaun. Oleh itu, tindakan yang tegas akan diambil terhadap 
sesiapa yang melanggar peraturan-peraturan ini. Sekian, terima kasih. 
9. 
Puan Kasthuriraani A/P Patto [Batu Kawan] minta Menteri Dalam Negeri menyatakan, 
apakah bilangan terkini banduan hukuman gantung mengikut seksyen kesalahan dan pecahan 
etnik, kewarganegaraan, umur dan status sosial (golongan B40 atau golongan lain), status 
pemansuhan hukuman gantung serta adakah ia retrospektif terhadap semua kes banduan akhir, 
dan bagaimana pula dengan yang sedang menjalani hukuman gantung tersebut. 
Timbalan Menteri Dalam Negeri [Datuk Mohd Azis bin Jamman]: Terima kasih Tuan 
Yang di-Pertua. Terima kasih Yang Berhormat Batu Kawan.  
Untuk makluman Ahli Yang Berhormat, berdasarkan rekod Jabatan Penjara Malaysia 
sehingga 2 Disember 2019, terdapat seramai 1,280 orang banduan yang telah disabitkan 
bersalah oleh mahkamah dan dijatuhkan hukuman mati. 
■1150 
Walau bagaimanapun, hukuman mati tersebut belum dapat dilaksanakan kerana 453 
orang banduan masih lagi dalam proses rayuan di peringkat Mahkamah Rayuan dan Mahkamah 
 
 
 
 
 

DR. 3.12.2019 
31 
Persekutuan. Manakala, 827 orang dalam proses rayuan di peringkat Lembaga Pengampunan 
Negeri serta waran pelaksanaan hukuman mati terhadap mereka masih belum diterima.  
Daripada jumlah banduan akhir tersebut, statistik menunjukkan seramai 350 orang 
melakukan kesalahan di bawah seksyen 302 Kanun Keseksaan iaitu membunuh, 899 orang di 
bawah seksyen 39B Akta Dadah Berbahaya iaitu pengedaran dadah. Lapan orang di bawah 
seksyen 121 Kanun Keseksaan berperang dengan Yang di-Pertuan Agong. Seramai 15 orang di 
bawah seksyen 3 dan 7 Akta Senjata Api melepaskan tembakan di bawah kesalahan berjadual 
dan berdagang senjata api.  
Selain itu, statistik tersebut turut menunjukkan terdapat lima orang dan dua orang 
masing-masing disabitkan di bawah seksyen 3 Akta Culik dan seksyen 396 Kanun Keseksaan 
iaitu rompakan berkumpulan dan pembunuhan. Manakala seorang banduan telah disabitkan di 
bawah seksyen 57(1)(a) Akta Keselamatan Dalam Negeri iaitu kesalahan melibatkan senjata api 
dan bahan letupan.  
Bagi pecahan mengikut kewarganegaraan pula Tuan Yang di-Pertua, rekod Jabatan 
Penjara Malaysia menunjukkan terdapat 734 warganegara Malaysia dan 546 orang adalah 
warganegara asing yang berasal daripada 43 buah negara. Daripada jumlah banduan akhir 
warganegara Malaysia, rekod Jabatan Penjara Malaysia menunjukkan terdapat seramai 349 
orang banduan Melayu, 193 orang banduan India dan 150 orang banduan Cina. Manakala 
seramai 34 orang banduan terdiri daripada lain-lain etnik.  
Seramai 397 orang terdiri daripada mereka berumur 21 tahun ke 30 tahun. Seramai 525 
orang berada di dalam kategori umur di bawah 31 tahun ke 40 tahun. Manakala 267 orang pula 
adalah berumur di antara 41 tahun ke 50 tahun. Bagi banduan hukuman mati yang berumur di 
antara 51 tahun ke 60 tahun, terdapat seramai 74 orang dan 17 orang berumur 60 tahun ke atas. 
Berdasarkan kepada sosioekonomi B40 pula, seramai 240 orang tidak bekerja, 140 
orang adalah ahli perniagaan, 143 orang guru dan 90 orang bekerja sendiri. Mereka ini mewakili 
47.9 peratus keseluruhan jumlah banduan akhir.  
Untuk makluman Ahli Yang Berhormat juga, menurut Bahagian Hal Ehwal Undang-
undang Jabatan Perdana Menteri pada 12 Julai 2019, kerajaan telah bersetuju dengan pindaan 
terhadap undang-undang bagi menggantikan hukuman mati mandatori hendaklah dibuat dengan 
berhati-hati terutamanya mengenai peruntukan tambahan bagi memberikan kuasa budi bicara 
kepada hakim untuk menjatuhkan hukuman.  
Sehubungan dengan 
itu, 
jawatankuasa khas bagi mengkaji keseluruhan polisi 
penghukuman ataupun sentencing policy dengan izin, khususnya berkaitan dengan cadangan 
menggantikan hukuman mati mandatori dengan hukuman yang tertakluk kepada budi bicara 
mahkamah serta hukuman penjara seumur hidup yang melibatkan semua akta berkaitan telah 
ditubuhkan. Jawatankuasa khas ini telah mengadakan mesyuarat pertama pada 20 September 
2019 bagi memulakan kajian yang akan berlangsung selama tiga bulan.  
 
 
 
 
 
 
 

DR. 3.12.2019 
32 
Kerajaan juga pada masa yang sama telah memutuskan agar moratorium terhadap 
pelaksanaan hukuman mati diteruskan sehingga kajian jawatankuasa tersebut selesai dan 
mencapai keputusan muktamad. Terima kasih.  
Puan Kasthuriraani a/p Patto [Batu Kawan]: Terima kasih Tuan Yang di-Pertua. 
Terima kasih Yang Berhormat Timbalan Menteri di atas jawapan yang diberikan tadi. 
Berdasarkan statistik yang diberikan, maka jelas banduan akhir hukuman gantung ramai berada 
dalam golongan B40 atau M40 atau dalam jurang sosioekonomi yang rendah, golongan minoriti, 
golongan terpinggir atau yang miskin dan juga jelas bahawa hukuman gantung ini bukan satu 
kaedah untuk mencegah jenayah, memandangkan lebih 106 negara telah memansuhkan 
hukuman gantung dan 58 lagi belum.  
Soalan saya, apakah penilaian ke atas banduan yang telah diberikan peluang untuk 
bertaubat dan apakah langkah-langkah positif kerajaan dalam memperkukuhkan sistem keadilan 
jenayah, dengan izin, criminal justice system dan pemulihan keadilan, restorative justice, sebagai 
satu langkah progresif. Mohon jawapan daripada kementerian.  
Datuk Mohd Azis bin Jamman: Terima kasih Tuan Yang di-Pertua. Terima kasih 
dengan soalan tambahan tadi, Yang Berhormat Batu Kawan. Dari segi statistik dia, tidak dinafikan 
memang ada sesetengah banduan menunjukkan keinsafan dan perasaan menyesal. Ini 
berdasarkan kepada pemerhatian dan kajian hukuman setiap empat tahun yang dilaksanakan 
oleh Jabatan Penjara Malaysia. Terdapat beberapa banduan yang dikenakan hukuman mati 
menunjukkan keinsafan dan menyesal terhadap kesalahan yang mereka dilakukan. Ini terjadi 
turut disumbang oleh program-program yang dianjurkan oleh Jabatan Penjara iaitu program-
program kerohanian dan keagamaan yang dilaksanakan oleh Jabatan Penjara Malaysia selaras 
dengan dasar pentadbiran yang digariskan oleh Peraturan 3 Peraturan-peraturan Penjara 2000. 
Kalau boleh saya jelaskan antara program-program yang dianjurkan oleh Jabatan 
Penjara adalah contohnya Program Jalinan Kasih bersama keluarga bagi yang terpilih semasa 
musim perayaan. Program keagamaan mengikut agama banduan-banduan tersebut. Program 
rekreasi terkawal seperti bersukan dan program-program perjumpaan dengan keluarga 
seminggu sekali. Program-program ini tidak dinafikan memang telah banyak, ada yang 
menunjukkan sebagaimana saya sebutkan tadi, ada banduan-banduan yang menunjukkan 
keinsafan terhadap apa yang mereka telah lakukan.  
Akan tetapi sebagaimana saya sebut tadi Ahli Yang Berhormat, selain daripada kita 
melihat kepada banduan itu sendiri, kita juga kena melihat kepada keluarga yang telah menjadi 
mangsa hasil daripada perbuatan mereka. Jadi, ini di antara perkara yang menjadi pertimbangan 
jawatankuasa ini dan kita sebagaimana saya sebutkan tadi, jawatankuasa ini akan menimbang, 
melihat dan menilai apa yang akan dilakukan khususnya bagi kesalahan-kesalahan 
sebagaimana yang disebutkan tadi iaitu kesalahan-kesalahan hukuman mati mandatori. Terima 
kasih.  
Dato’ Takiyuddin bin Hassan [Kota Bharu]: Terima kasih Tuan Yang di-Pertua. Terima 
kasih Yang Berhormat Menteri di atas jawapan yang telah diberikan cukup baik. Cuma kalau kita 
 
 
 
 
 
 
 
 

DR. 3.12.2019 
33 
melihat prinsip penghukuman ataupun sentencing di dalam undang-undang, ia mungkin 
mempunyai matlamat menghukum kepada mereka yang didapati bersalah, prinsip pencegahan, 
preventive kepada orang yang mungkin melakukan kesalahan dan juga pengajaran.  
Soalan saya berdasarkan kepada jawapan Yang Berhormat Menteri. Adakah kerajaan 
pernah ataupun bercadang untuk misalnya merakamkan ataupun video kan kata-kata terakhir 
ataupun dying declaration, seruan terakhir daripada banduan-banduan akhir ini sebelum mereka 
dihukum gantung supaya apa yang mereka sebutkan ini menjadi pengajaran yang direct 
terutamanya kepada generasi muda, generasi akan datang, tidak mengulangi kesalahan 
sebagaimana yang dibuat oleh mereka ini. Dengan syarat, mereka tidak dipaksa tetapi mereka 
sukarela sebagai suatu bakti mereka sebelum mereka dihukum gantung dan sebagainya. Terima 
kasih.  
Datuk Mohd Azis bin Jamman: Terima kasih dengan soalan-soalan tambahan yang 
diberikan tadi. Sebenarnya untuk makluman Ahli Yang Berhormat, sebenarnya Kementerian 
Dalam Negeri telah pun mempertimbangkan secara voluntary kepada banduan-banduan ini yang 
ingin membuat confession ataupun memberikan kata-kata akhir mereka. Untuk – mungkin ada 
yang minta untuk diserahkan kepada keluarga mereka. Jadi, ini di antara perkara yang 
sebenarnya yang sudah pun memang di dalam pertimbangan Kementerian Dalam Negeri. 
Cumanya sebagaimana Yang Berhormat pun sedia maklum, sensitiviti terhadap permintaan 
keluarga kepada si banduan itu juga kita perlu ambil pertimbangan.  
Walau bagaimanapun sebenarnya pihak penjara memang ada merakamkan ataupun 
merekodkan kata-kata akhir itu, cuma ia khusus kepada keluarga banduan itu kecuali ia diminta 
oleh dan dibenarkan oleh keluarga pesalah tersebut. Terima kasih.  
Datuk Seri Panglima Abdul Azeez bin Abdul Rahim [Baling]: Ini mustahak juga Tuan 
Yang di-Pertua. Boleh?  
Tuan Yang di-Pertua: Saya jemput Yang Berhormat Kepala Batas.  
Dato’ Sri Reezal Merican bin Naina Merican [Kepala Batas]: Terima kasih. Tuan Yang 
di-Pertua, soalan saya nombor... 
Dato’ Haji Salim Sharif [Jempol]: Sekejap Tuan Yang di-Pertua.  
Tuan Yang di-Pertua: Sebelum itu, ya.  
Dato’ Haji Salim Sharif [Jempol]: Terima kasih. Saya ingin mengalu-alukan tetamu 
daripada Parlimen Jempol. Yang Berhormat Datuk Shamshul dan juga Yang Berhormat Datuk 
Mustapha. [Tepuk] 
Tuan Yang di-Pertua: Selamat datang.  
Datuk Seri Panglima Abdul Azeez bin Abdul Rahim [Baling]: Tuan Yang di-Pertua, 
tambah Tuan Yang di-Pertua. Saya mengalu-alukan – mustahak Tuan Yang di-Pertua. Ini 
daripada polis, Tuan Yang di-Pertua. Saya hendak ucapkan Selamat Datang kepada Yang 
Berbahagia Tan Sri Dato’ Mohd Ismail Che Ros yang mengetuai kumpulan RESPA iaitu Retired 
Senior Police Officer Association. [Tepuk] Selamat datang ke Dewan yang mulia ini.  
Insya-Allah IPCMC ini akan dibatalkan, Insya-Allah kita doakan sama-sama [Tepuk]. 
 
 
 
 
 
 
 
 
 
 
 
 

DR. 3.12.2019 
■1200 
34 
10. 
Dato' Sri Reezal Merican bin Naina Merican [Kepala Batas] minta Menteri Pendidikan 
menyatakan apakah perancangan Kementerian untuk memasukkan silibus pendidikan 
demokrasi di sekolah memandangkan Parlimen telah sebulat suara menyokong pindaan 
Perlembagaan yang membolehkan rakyat berumur 18 tahun mengundi. Jika ada, apakah 
jaminan Kerajaan bahawa silibus tersebut tidak hanya cenderung mempromosikan parti Kerajaan 
sahaja. 
Menteri Pendidikan [Dr. Maszlee bin Malik]: Bismillahir  Rahmanir Rahim, terima kasih 
Tuan Yang di-Pertua. Terlanjur semua orang mengucapkan, saya pun ingin mengucapkanlah 
iaitu kepada semua warga OKU dan juga ibu bapa kepada kanak-kanak OKU, saya ingin 
bersama-sama kita di Dewan Rakyat mengucapkan Selamat Menyambut Hari OKU Sedunia 
pada 3 Disember [Tepuk]. 
Tuan Yang di-Pertua, pendidikan demokrasi di sekolah-sekolah tidak dikhususkan 
kepada satu subjek khusus yang namanya mata pelajaran Demokrasi. Akan tetapi apa yang 
berlaku, di sekolah-sekolah kita, tajuk Demokrasi dan Perlembagaan telah dimasukkan di dalam 
kurikulum merentasi subjek-subjek yang ada iaitu subjek Sejarah, Pendidikan Islam, Pendidikan 
Moral, Pendidikan Sivik, Bahasa Melayu dan Bahasa Inggeris dan kini dilaksanakan di semua 
sekolah-sekolah kita.  
Tajuk ini diajarkan kepada murid mengikut aras dan tahap kebolehan serta keupayaan 
para murid. Tajuk ini tidak mempromosikan mana-mana parti, sebaliknya tajuk ini menekankan 
kepada fakta sejarah dan usaha-usaha ke arah kemerdekaan. Kemerdekaan Persekutuan Tanah 
Melayu daripada penjajah. Usaha yang dilaksanakan oleh semua parti politik pada waktu itu 
tanpa bias kepada mana-mana pihak ataupun mana-mana individu.  
Selain penerapan melalui mata pelajaran Tuan Yang di-Pertua, pendidikan demokrasi ini 
juga diajarkan di dalam program Pendidikan Sivik yang telah mula diperkenalkan pada Jun 2019 
yang lalu. Pendedahan kepada murid turut dilaksanakan di awal usia sebagai usaha 
meningkatkan literasi politik pengundi muda dengan membincangkan beberapa tajuk seperti 
Sistem Demokrasi Berparlimen, Pemupukan Jati Diri, Sistem Raja Berperlembagaan, Rukun 
Negara, Semangat Patriotik dan Cintai Malaysia.  
Pendekatan ini bukan hanya diajarkan di dalam bilik darjah semata-mata. Pendidikan 
demokrasi tidak hanya terkurung within the four walls of the class room dengan izin Tuan Yang 
di-Pertua. Akan tetapi juga dimasukkan di dalam aktiviti ko-kurikulum, aktiviti ekstra kurikulum 
dan juga pelbagai aktiviti lain untuk menyemarakkan semangat dan juga roh warganegara 
ataupun rakyat yang bertanggungjawab dan juga mempunyai kecintaan terhadap tanah air.  
Berkaitan dengan kesesuaian kurikulum dengan pindaan umur mengundi 18 tahun yang 
telah diluluskan oleh Parlimen, Kementerian Pendidikan Malaysia telah dan sedang mengambil 
langkah bagi meningkatkan kesedaran murid sebagai persediaan mereka untuk menjadi 
pengundi yang bertanggungjawab dan pengundi yang sedar pada umur 18 tahun. Melalui segala 
kurikulum dan juga aktiviti ko-kurikulum.  
 
 
 
 
 
 
 
 
 

DR. 3.12.2019 
35 
Selain itu, murid juga akan terlibat dengan pemilihan Ketua Murid melalui model ala 
pilihan raya. KPM dengan kerjasama Akademi Pilihan Raya SPR telah menyediakan modul 
berkaitan pilihan raya sebagai bahan sokongan dalam pembelajaran murid. Selain itu, 
Suruhanjaya Pilihan raya (SPR) juga terlibat dalam menjalankan sesi sindikasi dan simulasi 
pemilihan Ketua Murid melalui mekanisme pilihan raya di sekolah melalui sekolah-sekolah yang 
terpilih dan secara bertahap-tahap.  
Dapatan sindikasi tersebut akan dijadikan asas sebagai penyediaan garis panduan 
pelaksanaan proses pemilihan Ketua Murid menggunakan sistem pilihan raya di sekolah. Surat 
Pekeliling Ikhtisas ataupun SPR yang baharu akan memberikan kebenaran kepada pihak sekolah 
memperluaskan penggunaan speaker’s corner yang kita telah perkenalkan semenjak Jun tahun 
lalu di semua sekolah sebagai platform calon pengawas murid, mempromosi keupayaan diri dan 
membenarkan proses pemilihan ala pilihan raya di sekolah.  
SPI baharu ini akan membatalkan SPI Bilangan 5 Tahun 2010 yang melarang pilihan 
raya diadakan di sekolah bagi tujuan pemilihan Ketua Murid kerana masalah yang timbul pada 
waktu tersebut. Sedikit pembelajaran yang telah kita dapat, kita akan sediakan SPI yang baru 
yang lebih komprehensif dan lebih mematangkan anak-anak.  
Semua program yang sedang dan akan dijalankan oleh KPM diharapkan dapat 
melahirkan murid yang memahami erti demokrasi dan melahirkan warga Malaysia yang cintakan 
nusa, bertanggungjawab, berkeamanahan dan juga memberikan sumbangan kepada negara ini. 
Sekian, Tuan Yang di-Pertua. 
Dato' Sri Reezal Merican bin Naina Merican [Kepala Batas]: Terima kasih kepada 
jawapan Yang Berhormat Menteri tadi dan sememangnya Yang Berhormat Menteri pun tahu 
bahawa pindaan Perlembagaan menurunkan umur 18 tahun ini adalah satu historical event, it’s 
a hallmark to the process of democracy dalam negara kita. Ini kerana ia meluaskan lantai 
demokrasi dan atas semangat yang sama kerana keputusan ini dicapai secara bipartisan.  
Soalan saya ialah, sejauh manakah keberkesanan yang dikatakan Pendidikan Sivik yang 
diperkenalkan pada bulan Jun baru-baru ini dalam to cultivate ataupun dalam hendak menyemai 
pemahaman literasi politik dan demokrasi? 
Keduanya, apakah kementerian berhajat untuk melonggarkan atas semangat 
kematangan dalam kita mengamalkan demokrasi. Ahli-ahli Parlimen yang selalu bertanya 
tentang mereka untuk mendapat kebenaran masuk ke sekolah tanpa perlu untuk setiap kali 
memohon kebenaran kerana sekolah ini adalah satu tempat yang merupakan sebahagian 
daripada konstitusi obligation and we are the elected member of representative. Jadi, itu adalah 
fundamental obligation yang memerlukan kita masuk ke sekolah. Jadi apakah atas semangat 
yang sama itu,  kematangan dalam pengamalan demokrasi ini, kementerian untuk melihat, untuk 
melonggarkan. Terima kasih. 
Dr. Maszlee bin Malik: Tuan Yang di-Pertua, pertama saya ucapkan terima kasih Yang 
Berhormat Kepala Batas. Ya, memang benar. Keputusan untuk meluluskan ataupun menurunkan 
tahap umur mengundi 18 tahun itu merupakan keputusan bersejarah yang bukan hanya pada 
 
 
 
 
 
 
 
 
 

DR. 3.12.2019 
36 
pihak di sini sahaja memberikan kontribusi, malah kita lihat dipihak pembangkang juga telah 
bersama-sama melakarkan sejarah ini. Ia merupakan sejarah yang telah dicipta oleh kita semua 
sebagai Ahli Dewan Rakyat untuk negara tercinta Malaysia.  
Berkaitan dengan soalan yang telah dikemukakan, untuk pengetahuan Yang Berhormat, 
kementerian tiada halangan untuk mana-mana Ahli Parlimen Dewan Rakyat, Dewan Undangan 
Negeri untuk membantu pihak sekolah dalam meningkatkan pemahaman murid tentang amalan 
demokrasi dan warga yang bertanggungjawab kepada negara. 
Pihak yang berminat perlu mengemukakan permohonan kepada KPM melalui JPN, 
Pengarah Pendidikan Negeri, penyelarasan dan perbincangan awal... 
Dato’ Dr. Shamsul Anuar bin Nasarah [Lenggong]: Itu bohong sahaja. 
Dr. Maszlee bin Malik: Dari pihak KPM, Pejabat Pendidikan Daerah dan sekolah adalah 
penting untuk memastikan pelaksanaan program aktiviti yang berkaitan tidak mengabaikan... 
Dato’ Dr. Shamsul Anuar bin Nasarah [Lenggong]: Kencing, apabila bagi surat tolak 
awal-awal lagi. 
Dr. Maszlee bin Malik: Kebajikan serta keselamatan murid dan sekolah.  
Dato’ Dr. Shamsul Anuar bin Nasarah [Lenggong]: Tidak payah cakap lah kalau 
macam itu. 
Dr. Maszlee bin Malik: Pihak KPM menjadikan panduan dalam perkara ini bagi 
mengelakkan unsur-unsur manipulasi yang memberi kesan negatif kepada murid dan warga 
sekolah. Terima kasih Tuan Yang di-Pertua. 
Datuk Seri Panglima Abdul Azeez bin Abdul Rahim [Baling]: Yang Berhormat 
Menteri, boleh anggap ini sebagai satu arahan Yang Berhormat Menteri atau tidak? Senang di 
bawah itu mereka boleh faham.  
Tuan Yang di-Pertua: Baiklah. 
Dato’ Dr. Shamsul Anuar bin Nasarah [Lenggong]: Mana Yang Berhormat Menteri 
berani. 
Tuan Yang di-Pertua: Soalan tambahan kedua dan terakhir. Silakan. 
Tuan Sanisvara Nethaji Rayer a/l Rajaji [Jelutong]: Terima kasih Tuan Yang di-Pertua. 
Saya ingin bertanya berkenaan dengan silibus pendidikan. Adakah kementerian bercadang untuk 
juga memperkenalkan silibus pendidikan di mana murid-murid sekolah dapat belajar tentang 
pemimpin-pemimpin tersohor daripada Pakatan Harapan seperti Yang Berhormat Menteri 
sendiri, seperti Ahmad Nor, seperti Yang Berhormat mendiang Karpal Singh. 
Dato’ Sri Haji Tajuddin bin Abdul Rahman [Pasir Salak]:  Chin Peng [Dewan ketawa] 
Tuan Sanisvara Nethaji Rayer a/l Rajaji [Jelutong]: Dan pemimpin-pemimpin lain 
supaya rakyat dan anak-anak kita dapat belajar prinsip... 
Dato’ Sri Haji Tajuddin bin Abdul Rahman [Pasir Salak]: Hendak tanya Tuan Yang 
di-Pertua, itu abu dekat dahi itu abu apa itu? Abu Chin Peng kah? 
Tuan Sanisvara Nethaji Rayer a/l Rajaji [Jelutong]: Prinsip-prinsip perjuangan 
pemimpin-pemimpin Pakatan Harapan yang tersohor seperti Iskandar Puteri, Lim Kit Siang dan 
 
 
 
 
 
 
 
 
 
 
 
 
 
 
 
 
 

DR. 3.12.2019 
37 
sebagainya. Adakah apa-apa cadangan untuk kita perkenalkan silibus-silibus ini. Supaya anak-
anak murid kita belajar perkara yang benar dan tidak terpesong dengan... 
Dato’ Dr. Shamsul Anuar bin Nasarah [Lenggong]: LTTE. 
Tuan Sanisvara Nethaji Rayer a/l Rajaji [Jelutong]: Pemimpin-pemimpin seperti Yang 
Berhormat Pekan yang melakukan rasuah dan sebagainya. Terima kasih. 
Datuk Seri Panglima Abdul Azeez bin Abdul Rahim [Baling]: LTTE yang kamu bawa 
itu, LTTE. 
Tuan Yang di-Pertua: Yang Berhormat Menteri, sila jawab. 
Dato’ Sri Haji Tajuddin bin Abdul Rahman [Pasir Salak]: Abu itu abu Chin Peng kah? 
Dato’ Dr. Shamsul Anuar bin Nasarah [Lenggong]: Masukkan sekali rasuah terowong 
Yang Berhormat Bagan. 
Dr. Maszlee bin Malik: Tuan Yang di-Pertua. 
Tuan Yang di-Pertua: Ya, silakan. 
Tuan Sanisvara Nethaji Rayer a/l Rajaji [Jelutong]: Tuan Yang di-Pertua, saya minta 
maaf, saya minta Yang Berhormat Baling tarik balik kenyataan menyatakan saya bawa LTTE. 
Saya bukan...  
Datuk Seri Panglima Abdul Azeez bin Abdul Rahim [Baling]: Membela. Membela kes 
itu untuk LTTE, selepas Yang Berhormat tarik balik. 
Puan Kasthuriraani a/p Patto [Batu Kawan]: Tarik balik Yang Berhormat Baling, tarik 
balik. 
Datuk Seri Panglima Abdul Azeez bin Abdul Rahim [Baling]: Itulah maksud saya.  
Tuan Sanisvara Nethaji Rayer a/l Rajaji [Jelutong]: Saya bangun... 
Datuk Seri Panglima Abdul Azeez bin Abdul Rahim [Baling]: LTTE itu Yang 
Berhormat bawa selepas itu Yang Berhormat tarik balik. 
Puan Kasthuriraani a/p Patto [Batu Kawan]: Tarik balik jangan putar belit kenyataan. 
Tarik balik. 
Datuk Seri Panglima Abdul Azeez bin Abdul Rahim [Baling]: Itu salah kah? 
Puan Kasthuriraani a/p Patto [Batu Kawan]: Tarik balik Yang Berhormat Baling. 
Datuk Seri Panglima Abdul Azeez bin Abdul Rahim [Baling]: Itu hakikat yang betul. 
Puan Kasthuriraani a/p Patto [Batu Kawan]: Tarik balik.  
Tuan Sanisvara Nethaji Rayer a/l Rajaji [Jelutong]: Tuan Yang di-Pertua, saya 
daripada... 
Datuk Seri Panglima Abdul Azeez bin Abdul Rahim [Baling]: Dia beritahu LTTE dia 
pembela. 
Tuan Yang di-Pertua: Tarik balik. 
Datuk Seri Panglima Abdul Azeez bin Abdul Rahim [Baling]: Dia membela Tuan 
Yang di-Pertua. Okey, saya tarik balik, tetapi saya sebut tadi, dia membela. 
Puan Kasthuriraani a/p Patto [Batu Kawan]: Membela orang yang didakwa, bukan 
membela LTTE. Ahli Parlimen apa ini? 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

DR. 3.12.2019 
38 
Tuan Noor Amin bin Ahmad [Kangar]: Tarik balik tidak payah explain. 
Puan Kasthuriraani a/p Patto [Batu Kawan]: Standard apa ini Ahli Parlimen. 
Tuan Yang di-Pertua: Yang Berhormat Batu Kawan, sila duduk. 
Datuk Seri Panglima Abdul Azeez bin Abdul Rahim [Baling]: Eh! kenapa Yang 
Berhormat Batu Kawan sibuk.  
Tuan Yang di-Pertua: Yang Berhormat Batu Kawan, sila duduk. 
Puan Kasthuriraani a/p Patto [Batu Kawan]: What standard? 
Tuan Yang di-Pertua: Sila duduk Yang Berhormat Batu Kawan. 
Datuk Seri Panglima Abdul Azeez bin Abdul Rahim [Baling]: Yang Berhormat Batu 
Kawan tidak ada kena mengenalah. 
Puan Kasthuriraani a/p Patto [Batu Kawan]: Tabung Haji punya kes pun belum tutup 
lagi. 
Datuk Seri Panglima Abdul Azeez bin Abdul Rahim [Baling]: Ini saya dengan Yang 
Berhormat Jelutong. 
Tuan Yang di-Pertua: Yang Berhormat Batu Kawan, sila duduk. 
Datuk Seri Panglima Abdul Azeez bin Abdul Rahim [Baling]: Yang Berhormat Batu 
Kawan duduk, saya dengan Yang Berhormat Jelutong. 
Puan Kasthuriraani a/p Patto [Batu Kawan]: Pembela orang yang didakwa, bukan 
membela LTTE. 
Tuan Yang di-Pertua: Yang Berhormat Batu Kawan, sila duduk. 
Datuk Seri Panglima Abdul Azeez bin Abdul Rahim [Baling]: Pembela LTTE lah, kes 
LTTE lah. 
■1210 
Puan Kasthuriraani a/p Patto [Batu Kawan]: Apa kelas macam ini? Ahli Parlimen dari 
pihak Baling memalukan. Memalukan pengundi Baling.  
Tuan Yang di-Pertua: Sila duduk Yang Berhormat Batu Kawan dan Yang Berhormat 
Baling. 
Datuk Seri Panglima Abdul Azeez bin Abdul Rahim [Baling]: Kasihan kepada polis. 
Polis susah payah pergi tahan. Bawa pergi mahkamah, lepaskan. Undang-undang apa? 
Tuan Yang di-Pertua: Kedua-dua Yang Berhormat Batu Kawan dan Yang Berhormat 
Baling, saya akan gunakan kuasa saya untuk... 
Datuk Seri Haji Ahmad bin Haji Maslan [Pontian]: Yang Berhormat Jelutong juga patut 
tarik balik sebab sebut Yang Berhormat Pekan rasuah tadi. [Dewan riuh] 
Tuan Yang di-Pertua: Yang Berhormat Pontian pun sekali. 
Datuk Seri Panglima Abdul Azeez bin Abdul Rahim [Baling]: Mahkamah belum 
tentukan lagi. Macam mana boleh jatuh rasuah? 
Datuk Seri Haji Ahmad bin Haji Maslan [Pontian]: Kes masih lagi berada di 
mahkamah. Apa hal hendak tuduh rasuah? 
Tuan Yang di-Pertua: Tarik balik apa? 
 
 
 
 
 
 
 
 
 
 
 
 
 
 
 

DR. 3.12.2019 
39 
Seorang Ahli: Yang Berhormat Pekan rasuah, dia kata. 
Datuk Seri Panglima Abdul Azeez bin Abdul Rahim [Baling]: Dia kata Yang 
Berhormat Pekan rasuah. Kes tidak selesai lagi. Saya sudah tarik balik... 
Tuan Yang di-Pertua: Sudah tarik balik? Saya tidak dengar tadi. 
Tuan Sanisvara Nethaji Rayer a/l Rajaji [Jelutong]: Tuan Yang di-Pertua, saya bangun 
dan bertanya soalan secara elok dan... 
Datuk Seri Haji Ahmad bin Haji Maslan [Pontian]: Tadi sebut Yang Berhormat Pekan 
rasuah. Tarik balik.  
Tuan Yang di-Pertua: Sila duduk Ahli Yang Berhormat... 
Tuan Sanisvara Nethaji Rayer a/l Rajaji [Jelutong]: Itu sebab Yang Berhormat Baling 
telah masuk campur. 
Tuan Yang di-Pertua: Yang Berhormat Jelutong, sila duduk.  
Dato’ Sri Haji Tajuddin bin Abdul Rahman [Pasir Salak]: Saya hendak tumpang tanya, 
itu abu, abu Chin Peng kah apa? [Ketawa] 
Tuan Yang di-Pertua: Semua duduk. 
Tuan Sanisvara Nethaji Rayer a/l Rajaji [Jelutong]: Kita mahu anak-anak kita belajar 
perkara-perkara yang baik. 
Tuan Yang di-Pertua: Soalan. 
Tuan Sanisvara Nethaji Rayer a/l Rajaji [Jelutong]: Belajar daripada pemimpin-
pemimpin yang baik. Bukan macam Yang Berhormat Pekan.  
Dato’ Dr. Shamsul Anuar bin Nasarah [Lenggong]: Sudahlah Yang Berhormat 
Jelutong. 
Datuk Seri Haji Ahmad bin Haji Maslan [Pontian]: Masih lagi dalam mahkamah. Apa 
hal? Ingat kamu hakim kah Yang Berhormat Jelutong? 
Dato’ Sri Haji Tajuddin bin Abdul Rahman [Pasir Salak]: Saya tidak mahu Yang 
Berhormat Jelutong dituduh pakai abu Chin Peng di dahi itu. [Ketawa] 
Tuan Sanisvara Nethaji Rayer a/l Rajaji [Jelutong]: Tuan Yang di-Pertua... 
Tuan Yang di-Pertua: Semua duduk, semua duduk, semua duduk. 
Tuan Sanisvara Nethaji Rayer a/l Rajaji [Jelutong]: Ini adalah menghina orang-orang 
Hindu. Saya minta Yang Berhormat Pasir Salak minta maaf kerana Yang Berhormat menghina 
orang-orang Hindu di Malaysia.   
Tuan Sivakumar Varatharaju Naidu [Batu Gajah]: Tuan Yang di-Pertua, Tuan Yang 
di-Pertua, ini adalah penghinaan terhadap orang-orang Hindu. Saya minta dia tarik baliklah. 
Dato’ Sri Haji Tajuddin bin Abdul Rahman [Pasir Salak]: Orang Hindu banyak sahabat 
baik saya. Bukan macam Yang Berhormat Jelutong. 
Tuan Sanisvara Nethaji Rayer a/l Rajaji [Jelutong]: No. You are insulting the Hindus 
in the country.  
Tuan Yang di-Pertua: Sila duduk. 
 

DR. 3.12.2019 
40 
Tuan Sivakumar Varatharaju Naidu [Batu Gajah]: Yang Berhormat Pasir Salak tarik 
balik.  
Tuan Sanisvara Nethaji Rayer a/l Rajaji [Jelutong]: Yang Berhormat Pasir Salak, saya 
minta tarik balik kenyataan itu kerana Yang Berhormat dari Barisan Nasional telah menghina 
orang Hindu. 
Tuan Sivakumar Varatharaju Naidu [Batu Gajah]: Yang Berhormat Pasir Salak 
menghina orang-orang Hindu. 
Dato’ Sri Haji Tajuddin bin Abdul Rahman [Pasir Salak]: Okeylah. Tidak ada 
menghina...  
Tuan Sanisvara Nethaji Rayer a/l Rajaji [Jelutong]: You withdraw that. I am asking 
you to withdraw it.  
Tuan Sivakumar Varatharaju Naidu [Batu Gajah]: Yang Berhormat Pasir Salak 
menghina orang-orang Hindu. 
Dato’ Sri Haji Tajuddin bin Abdul Rahman [Pasir Salak]: Okey, okey. Tarik balik. 
Tuan Sanisvara Nethaji Rayer a/l Rajaji [Jelutong]: Saya minta Yang Berhormat Pasir 
Salak tarik balik kenyataan itu. 
Dato’ Sri Haji Tajuddin bin Abdul Rahman [Pasir Salak]: Okeylah. Tarik baliklah. Apa 
ada masalah. 
Tuan Yang di-Pertua: Sila duduk. Yang Berhormat Lenggong, sila duduk. 
Dato’ Dr. Shamsul Anuar bin Nasarah [Lenggong]: Yang Berhormat Jelutong, Barisan 
Nasional tidak menghina kaum Hindu. Tarik balik kenyataan yang mengatakan Barisan Nasional 
menghina kaum Hindu. Tidak ada. 
Dato’ Seri Dr. Shahidan bin Kassim [Arau]: Tuan Yang di-Pertua, saya minta 
perkataan... 
Tuan Sanisvara Nethaji Rayer a/l Rajaji [Jelutong]: What did Yang Berhormat Pasir 
Salak do just now? 
Dato’ Dr. Shamsul Anuar bin Nasarah [Lenggong]: Itu lain. 
Tuan Sanisvara Nethaji Rayer a/l Rajaji [Jelutong]: Where is he from? 
Dato’ Dr. Shamsul Anuar bin Nasarah [Lenggong]: Sebab Yang Berhormat sebut 
Barisan Nasional. Tolong tarik balik. 
Tuan Sanisvara Nethaji Rayer a/l Rajaji [Jelutong]: No. Where is he from? Yang 
Berhormat Pasir Salak dari mana?  
Dato’ Dr. Shamsul Anuar bin Nasarah [Lenggong]: Tidak ada pun parti kami di sini 
menghina kaum Hindu. Kita pergi tempat lagi.  
Tuan Sanisvara Nethaji Rayer a/l Rajaji [Jelutong]: Yang Berhormat Pasir Salak dari 
mana? Yang Berhormat Pasir Salak dari parti komunis kah?  
Tuan Sivakumar Varatharaju Naidu [Batu Gajah]: Orang-orang Pasir Salak tengok ya 
Yang Berhormat. Tidak malu kah? 
Tuan Yang di-Pertua: Semua duduk. Semua duduk.  
 

DR. 3.12.2019 
41 
Dato’ Seri Dr. Shahidan bin Kassim [Arau]: Point of Order Tuan Yang di-Pertua. 
Tuan Yang di-Pertua: Apa Point of Order-nya? 
Dato’ Seri Dr. Shahidan bin Kassim [Arau]: Ya, 36(6). Dia sebut Barisan Nasional 
menghina Hindu ialah satu perkataan yang cukup durjana, yang tidak patut dibuat. Yang 
Berhormat kena tarik balik. 
Datuk Seri Panglima Abdul Azeez bin Abdul Rahim [Baling]: Nanti Yang Berhormat 
kena speak up dekat luar ini. 
Tuan Sanisvara Nethaji Rayer a/l Rajaji [Jelutong]: No, Yang Berhormat. Kenyataan 
Yang Berhormat Pasir Salak tadi telah menghina orang Hindu. 
Dato’ Seri Dr. Shahidan bin Kassim [Arau]: Yang Berhormat Pasir Salak... 
Tuan Khoo Poay Tiong [Kota Melaka]: Tuan Yang di-Pertua...     
Tuan Yang di-Pertua: Yang Berhormat Pasir Salak telah tarik balik. 
Tuan Khoo Poay Tiong [Kota Melaka]: Tuan Yang di-Pertua, peraturan. 
Tuan Yang di-Pertua: Ya, silakan Yang Berhormat Menteri. 
Beberapa Ahli: Tarik balik. 
Dato’ Seri Dr. Shahidan bin Kassim [Arau]: Tarik balik perkataan itu. 
Tuan Khoo Poay Tiong [Kota Melaka]: Peraturan. 
Dato’ Sri Haji Tajuddin bin Abdul Rahman [Pasir Salak]: Saya hendak tanya, apa 
maksud menghina? 
Tuan Sanisvara Nethaji Rayer a/l Rajaji [Jelutong]: Tadi, Yang Berhormat 
mengatakan bahawa saya memakai abu Chin Peng di dahi saya. 
Dato’ Sri Haji Tajuddin bin Abdul Rahman [Pasir Salak]: Bukan. Saya tanya... 
Tuan Sanisvara Nethaji Rayer a/l Rajaji [Jelutong]: You said that, you said that. You 
said it.  
Tuan Cha Kee Chin [Rasah]: You said that, you said that. 
Tuan Sanisvara Nethaji Rayer a/l Rajaji [Jelutong]: That is why I said you insulted the 
Hindus in this country. 
Dato’ Sri Haji Tajuddin bin Abdul Rahman [Pasir Salak]: Dengarlah dulu. Saya 
hendak tanya, yang you pakai itu abu Chin Peng kah atau tidak? Itu sahaja. [Dewan riuh]  
Tuan Sanisvara Nethaji Rayer a/l Rajaji [Jelutong]: There, kamu telah menghina 
orang Hindu. 
Tuan Sivakumar Varatharaju Naidu [Batu Gajah]: Itu merupakan satu perkataan yang 
menghina. Itu adalah perenggan menghina.  
Tuan Sanisvara Nethaji Rayer a/l Rajaji [Jelutong]: Ini adalah tahap UMNO lah. 
Dato’ Sri Haji Tajuddin bin Abdul Rahman [Pasir Salak]: Kalau tidak, tidaklah. 
Tuan Yang di-Pertua: Yang Berhormat, saya beri amaran terakhir. Kalau sesiapa 
bangun lagi untuk mengganggu Majlis Mesyuarat, saya akan halau keluar. [Dewan riuh]  
Tuan Khoo Poay Tiong [Kota Melaka]: Peraturan Tuan Yang di-Pertua. 
Tuan Yang di-Pertua: Yang Berhormat Menteri, sila menjawab.   
 

DR. 3.12.2019 
42 
Tuan Khoo Poay Tiong [Kota Melaka]: Peraturan Tuan Yang di-Pertua. 
Dr. Maszlee bin Malik: Tuan Yang di-Pertua ... 
Tuan Yang di-Pertua: Sila duduk, sila duduk. 
Dr. Maszlee bin Malik: Tuan Yang di-Pertua, apa yang berlaku pada hari semalam, pada 
hari ini, adalah sejarah. Dengan apa yang berlaku pada hari ini di masa hadapan akan dianggap 
sebagai sejarah pada masa hadapan. Apa yang tercatat pada waktu yang lalu, akan menjadi 
iktibar ataupun pengajaran pada mereka di waktu ini. Begitu juga apa yang berlaku pada hari ini, 
akan menjadi pengajaran dan iktibar kepada generasi pada masa hadapan. [Tepuk] 
Jikalau kita ingin masukkan segala fakta, segala nama dan sumbangan setiap orang di 
dalam buku teks pelajaran, itu akan menjadi buku teks pelajaran akan tebal. Kita tahu bahawa 
setiap perkara itu ada signifikannya. Setiap orang ada sumbangannya. Maka di atas sebab itulah, 
pihak Kementerian Pendidikan lebih menekankan kempen membaca supaya anak-anak kita tidak 
hanya terjumud pada pembacaan buku teks semata-mata ataupun apa yang diajarkan di dalam 
kelas semata-mata. Akan tetapi, mereka perlu didedahkan dengan budaya, gaya hidup dan 
semangat membaca.  
Mereka perlu tahu bahawa di dalam kelas, mereka diberikan kunci-kunci ilmu tetapi 
mereka terpaksa membuka setiap kota dan bandar-bandar ilmu itu melalui pintunya dengan kunci 
yang diberikan. Maka, Kementerian Pendidikan Malaysia akan sentiasa melakukan kempen 
membaca dan menjadikan membaca sebagai gaya hidup rakyat Malaysia. Kita perlukan bantuan 
daripada semua Ahli Dewan Rakyat... 
Dato’ Sri Haji Tajuddin bin Abdul Rahman [Pasir Salak]: Betul sokong Yang 
Berhormat. Yang Berhormat Menteri, saya sokong tetapi jangan baca buku komik itu. [Ketawa] 
Tuan Yang di-Pertua: Duduklah Yang Berhormat Pasir Salak. 
Dr. Maszlee bin Malik: Kita perlukan bantuan dan dukungan... 
Dato’ Sri Haji Tajuddin bin Abdul Rahman [Pasir Salak]: Buku komik itu macam 
mana? [Ketawa] 
Tuan Yang di-Pertua: Yang Berhormat Pasir Salak sila duduk. 
Dato’ Sri Haji Tajuddin bin Abdul Rahman [Pasir Salak]: Apa tindakan Yang 
Berhormat Menteri? 
Dr. Maszlee bin Malik: Daripada semua Ahli Dewan Rakyat ... 
Dato’ Sri Haji Tajuddin bin Abdul Rahman [Pasir Salak]: Apa tindakan Yang 
Berhormat Menteri? 
Dr. Maszlee bin Malik: Untuk bersama-sama menyemaikan semangat membaca di 
dalam jiwa setiap rakyat Malaysia... 
Dato’ Sri Haji Tajuddin bin Abdul Rahman [Pasir Salak]: Ada yang hendak 
menyemaikan unsur-unsur Komunis ini. Apa tindakan daripada kita? 
Dr. Maszlee bin Malik: Apa yang kita lakukan hari ini, akan membina sejarah yang lebih 
besar di masa akan datang bagi nusa Malaysia yang kita cintai ini. Terima kasih. 
 

DR. 3.12.2019 
43 
Dato’ Tuan Ibrahim bin Tuan Man [Kubang Kerian]: Tuan Yang di-Pertua, saya 
mohon. Mohon satu soalan Tuan Yang di-Pertua? 
Tuan Yang di-Pertua: Terima kasih Yang Berhormat Menteri. 
Dato’ Sri Haji Tajuddin bin Abdul Rahman [Pasir Salak]: Yang Berhormat Menteri 
yang hebatnya. 
Dato’ Tuan Ibrahim bin Tuan Man [Kubang Kerian]: Kubang Kerian mohon satu 
soalan. Tuan Yang di-Pertua? 
[Masa untuk Pertanyaan-pertanyaan bagi Jawab Lisan tamat] 
RANG UNDANG-UNDANG DIBAWA KE DALAM MESYUARAT 
RANG UNDANG-UNDANG PERLEMBAGAAN 
(PINDAAN) (NO.2) 2019 
Bacaan Kali Yang Pertama 
Rang undang-undang bernama suatu akta untuk meminda Akta Perlembagaan 
Persekutuan; dibawa ke dalam Mesyuarat oleh Menteri di Jabatan Perdana Menteri [Datuk Liew 
Vui Keong]; dibaca kali yang pertama; akan dibaca kali yang kedua dan ketiga pada hari 
Mesyuarat Pertama Penggal Ketiga Parlimen Keempat Belas tahun 2020.   
RANG UNDANG-UNDANG KUMPULAN WANG SIMPANAN  
PEKERJA (PINDAAN) 2019 
Bacaan Kali Yang Pertama 
Rang undang-undang bernama suatu akta untuk meminda Akta Kumpulan Wang 
Simpanan Pekerja 1991; dibawa ke dalam Mesyuarat oleh Timbalan Menteri Kewangan [Dato’ 
Haji Amiruddin bin Hamzah]; dibaca kali yang pertama; akan dibaca kali yang kedua pada 
Mesyuarat ini.   
 
 
 
 
 
 
 
 
 
 
 
 
 
 
 
 
 
 

DR. 3.12.2019 
44 
USUL  
MENANGGUHKAN BACAAN KALI YANG KEDUA DAN KETIGA  
RANG UNDANG-UNDANG DI BAWAH P.M. 62 
■ Rang Undang-undang Suruhanjaya Bebas Aduan  
Salah Laku Polis 2019 
12.16 tgh.  
Menteri di Jabatan Perdana Menteri [Datuk Liew Vui Keong]: Tuan Yang di-Pertua, 
saya mohon mencadangkan:  
“Bahawa menurut Peraturan Mesyuarat 62, saya mohon untuk 
menangguhkan bacaan kali yang kedua dan bacaan kali ketiga; DR.25/2019 
Rang Undang-undang Suruhanjaya Bebas Aduan Salah Laku Polis 2019 seperti 
di Nombor 2 Aturan Urusan Mesyuarat pada hari ini ke Mesyuarat akan datang.” 
Tuan Yang di-Pertua: [Dewan riuh] Baik, baik, baik. Yang Berhormat, oleh yang 
demikian, Usul oleh Yang Berhormat Bukit Gelugor Pengerusi Jawatankuasa Pilihan Khas 
Menimbang Rang Undang-undang di Nombor 1 Aturan Urusan Mesyuarat hari ini, juga 
ditangguhkan ke Mesyuarat yang akan datang kerana ia berkaitan dengan rang undang-undang 
berkenaan. [Dewan riuh] 
Dato’ Dr. Shamsul Anuar bin Nasarah [Lenggong]: Kita balik awal hari ini. 
Datuk Seri Panglima Abdul Azeez bin Abdul Rahim [Baling]: Hidup polis! Hidup polis. 
Dato’ Dr. Shamsul Anuar bin Nasarah [Lenggong]: Ya, dengan jelas Kerajaan 
Pakatan Harapan tidak berani, takut. 
Dato’ Seri Dr. Shahidan bin Kassim [Arau]: Hidup polis! 
Timbalan Menteri Dalam Negeri [Datuk Mohd Azis bin Jamman]: Terima kasih 
kerana dengar rayuan Kementerian Dalam Negeri. 
Tuan Ahmad Fahmi bin Mohamed Fadzil [Lembah Pantai]: Ini demokrasi. 
Menteri di Jabatan Perdana Menteri [Datuk Liew Vui Keong]: Tidak boleh balik awal. 
Tuan Yang di-Pertua... 
Tuan Abdul Latiff bin Abdul Rahman [Kuala Krai]: Senang tarik balik sahaja, tarik 
balik terus. Tidak payah bentang. 
Tuan Noor Amin bin Ahmad [Kangar]: Yang Berhormat Lenggong hendak balik awal 
lah itu. 
 
 
 
 
 
 
 
 
 
 
 
 
 
 
 

45 
USUL 
WAKTU MESYUARAT DAN URUSAN  
DIBEBASKAN DARIPADA PERATURAN MESYUARAT 
DR. 3.12.2019 
12.17 tgh.  
Menteri di Jabatan Perdana Menteri [Datuk Liew Vui Keong]: Tuan Yang di-Pertua, 
saya mohon mencadangkan:  
“Bahawa mengikut Peraturan Mesyuarat 12(1), Majlis Mesyuarat pada 
hari ini tidak akan ditangguhkan sehingga selesai dibahas dan diputuskan DR. 
29/2019, Rang Undang-undang Mata Wang 2019, DR. 30/2019, Rang Undang-
undang Bank Negara Malaysia (Pindaan) 2019, DR. 35/2019, Rang Undang-
undang Hak Cipta (Pindaan) 2019 dan DR. 34/2019, Rang Undang-undang 
Francais (Pindaan) 2019 di No. 3, No. 4, No. 5 dan No. 6 seperti yang tertera di 
dalam Aturan Urusan Mesyuarat hari ini dan selepas itu Majlis Mesyuarat akan 
ditangguhkan sehingga jam 10.00 pagi, hari Rabu, 4 Disember 2019”.  
Timbalan Menteri Pertanian dan Industri Asas Tani [Tuan Sim Tze Tzin]: Saya 
bangun untuk menyokong. 
Tuan Yang di-Pertua: Ahli-ahli Yang Berhormat, sekarang saya kemukakan masalah 
kepada Majlis untuk diputuskan. Masalahnya ialah usul seperti yang dikemukakan tadi hendaklah 
disetujukan.  
[Usul dikemuka bagi diputuskan; dan disetujukan] 
■1220 
Dato’ Seri Dr. Shahidan bin Kassim [Arau]: Peraturan mesyuarat, peraturan 
mesyuarat. 
Tuan Yang di-Pertua: Peraturan mesyuarat apa itu? 
Dato’ Seri Dr. Shahidan bin Kassim [Arau]: Peraturan Mesyuarat 36(12), kenyataan 
Yang Berhormat Jelutong tadi mengelirukan Dewan. Dia sebut Barisan Nasional anti orang 
Hindu. Jadi, saya ingat perkataan itu kena tarik balik sebab tidak manis. Oleh sebab ini akan 
melibatkan suatu yang tidak manis, Yang Berhormat kena tarik balik perkataan itu. 
Tuan Sanisvara Nethaji Rayer a/l Rajaji [Jelutong]: Tuan Yang di-Pertua, boleh saya 
memberi penjelasan? 
Dato’ Seri Dr. Shahidan bin Kassim [Arau]: Tidak perlu beri penjelasan. 
Tuan Sanisvara Nethaji Rayer a/l Rajaji [Jelutong]: No, no, no. Saya tidak kata 
Barisan Nasional anti orang Hindu. Saya kata Yang Berhormat Pasir Salak dan Barisan Nasional 
menghina orang India, orang-orang Hindu. 
Dato’ Seri Dr. Shahidan bin Kassim [Arau]: Tidak, tidak, tidak Yang Berhormat. 
Tuan Sanisvara Nethaji Rayer a/l Rajaji [Jelutong]: Itu adalah betul.  
Dato’ Seri Dr. Shahidan bin Kassim [Arau]: Tuan Yang di-Pertua... 
 
 
 
 
 
 
 
 
 
 
 
 
 
 

DR. 3.12.2019 
46 
Tuan Sanisvara Nethaji Rayer a/l Rajaji [Jelutong]: Ketika beliau keluarkan kenyataan 
itu beliau telah menghina orang India. Beliau telah memohon maaf. Jadi, saya tidak perlu menarik 
balik Tuan Yang di-Pertua. 
Dato’ Seri Dr. Shahidan bin Kassim [Arau]: Tidak, dia sebut tadi Barisan Nasional 
menghina orang Hindu. [Disampuk] Dia tidak tarik. 
Tuan Yang di-Pertua: Dia tarik balik tadi ya. Yang Berhormat Pasir Salak sudah tarik 
balik? 
Dato’ Seri Dr. Shahidan bin Kassim [Arau]: Yang Berhormat Pasir Salak sudah tarik 
balik tetapi dia tidak tarik, Barisan Nasional menghina orang Hindu. 
Tuan Sanisvara Nethaji Rayer a/l Rajaji [Jelutong]: Kenapa saya perlu tarik balik? 
Dato’ Seri Dr. Shahidan bin Kassim [Arau]: Yang Berhormat... 
Tuan Sanisvara Nethaji Rayer a/l Rajaji [Jelutong]: Kenapa saya perlu tarik balik 
apabila kenyataan itu dikeluarkan? 
Dato’ Seri Dr. Shahidan bin Kassim [Arau]: Yang Berhormat kata Barisan Nasional 
menghina orang Hindu. 
Tuan Sanisvara Nethaji Rayer a/l Rajaji [Jelutong]: Yang Berhormat sendiri tidak 
pertahankan saya. 
Dato’ Seri Dr. Shahidan bin Kassim [Arau]: Tidak, dia kata Barisan Nasional menghina 
orang Hindu. 
[Pembesar suara dimatikan] 
Tuan Yang di-Pertua: Baik. Saya tidak dengar sebenarnya tetapi kalau dia sebut tarik 
baliklah. 
Dato’ Seri Dr. Shahidan bin Kassim [Arau]: Kalau dia tidak – dalam Hansard esok... 
Tuan Sanisvara Nethaji Rayer a/l Rajaji [Jelutong]: Tuan Yang di-Pertua, Tuan Yang 
di-Pertua.  
Dato’ Seri Dr. Shahidan bin Kassim [Arau]: ...kalau dia sebut... 
Tuan Sanisvara Nethaji Rayer a/l Rajaji [Jelutong]: Itu adalah fakta di mana beliau 
telah menghina. Saya masih berpendirian beliau telah menghina orang-orang Hindu... 
Tuan Yang di-Pertua: Ya, ya, ya. Sebagai... 
Dato’ Seri Dr. Shahidan bin Kassim [Arau]: Yang Berhormat Pasir Salak bukan 
barisan... 
Tuan Sanisvara Nethaji Rayer a/l Rajaji [Jelutong]: ...dan beliau datang daripada blok 
Barisan Nasional. 
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua. 
Tuan Sanisvara Nethaji Rayer a/l Rajaji [Jelutong]: That is a fact. Why should I 
withdraw? Why should I withdraw Speaker? 
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua. 
Tuan Yang di-Pertua: Tidak apa Yang Berhormat Jelutong, silakan. Boleh tidak Yang 
Berhormat Jelutong tarik balik. Tarik balik Barisan Nasional ini ya. 
 
 
 
 
 
 
 
 
 
 
 
 

DR. 3.12.2019 
47 
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua. 
Dato’ Seri Dr. Shahidan bin Kassim [Arau]: Tarik balik Barisan Nasional. 
Tuan Yang di-Pertua: Ya. 
Tuan Sanisvara Nethaji Rayer a/l Rajaji [Jelutong]: No, no Speaker. Dengan izin, saya 
minta maaf. Mereka adalah daripada blok Barisan Nasional Speaker. It is not fair for you to ask 
me to withdraw. 
Tuan Yang di-Pertua: It is also not fair kalau you sebut kesemuanya. 
Dato’ Seri Dr. Shahidan bin Kassim [Arau]: Kami tidak terlibat. 
Tuan Sanisvara Nethaji Rayer a/l Rajaji [Jelutong]: No Speaker. That is Barisan block. 
Dato’ Seri Dr. Shahidan bin Kassim [Arau]: Okey, kalau begitu Ronnie Liu daripada 
DAP. DAP ialah penyokong komunis. 
Tuan Cha Kee Chin [Rasah]: Tidak. Tuan Yang di-Pertua, memandangkan Yang 
Berhormat Pasir Salak sendiri tarik balik, maknanya betullah apa Yang Berhormat Jelutong cakap 
itu. 
fakta. 
Tuan Yang di-Pertua: Ya, tetapi bukan Barisan Nasional. Tarik balik Barisan Nasional. 
Tuan Cha Kee Chin [Rasah]: Memang betul apa Yang Berhormat Jelutong cakap itu 
Tuan Yang di-Pertua: Itu terlalu umum. 
Tuan Cha Kee Chin [Rasah]: Tidak, Tuan Yang di-Pertua yang penting itu fakta.  
Tuan Khoo Poay Tiong [Kota Melaka]: Tuan Yang di-Pertua, Yang Berhormat Arau 
selalu sebut DAP, DAP... 
Tuan Cha Kee Chin [Rasah]: Hakikatnya Yang Berhormat Pasir Salak. 
Tuan Khoo Poay Tiong [Kota Melaka]: ...tidak pernah pun dia tarik balik Tuan Yang di-
Pertua. 
Tuan Yang di-Pertua: Itu memang, DAP bukan komunis. Tarik baliklah. 
Tuan Khoo Poay Tiong [Kota Melaka]: Yang Berhormat Arau selalu kaitkan yang 
bukan-bukan dengan DAP. Dia tidak pernah pun tarik balik. Kenapa kita perlu tarik balik Tuan 
Yang di-Pertua? 
Tuan Ramkarpal Singh a/l Karpal Singh [Bukit Gelugor]: Tuan Yang di-Pertua, Tuan 
Yang di-Pertua. 
Tuan Cha Kee Chin [Rasah]: Saya mohon Tuan Yang di-Pertua buat satu petua atau 
arahan... 
Tuan Ramkarpal Singh a/l Karpal Singh [Bukit Gelugor]: Point of order, point of order. 
Tuan Cha Kee Chin [Rasah]: ...kalau Yang Berhormat Arau buat lagi. 
Tuan Ramkarpal Singh a/l Karpal Singh [Bukit Gelugor]: Point of order Tuan Yang 
di-Pertua. 
Tuan Yang di-Pertua: Ya, silakan.  
Dato' Tuan Ibrahim bin Tuan Man [Kubang Kerian]: Tuan Yang di-Pertua, saya fikir 
apabila... 
 
 
 
 
 
 
 
 
 
 
 
 
 
 
 
 
 

DR. 3.12.2019 
48 
Tuan Yang di-Pertua: Point of order, ada dibangkitkan peraturan mesyuarat... 
Dato' Tuan Ibrahim bin Tuan Man [Kubang Kerian]:...Tuan Yang di-Pertua minta tarik 
balik, tarik baliklah. 
Tuan Yang di-Pertua: Ya, sila duduk Yang Berhormat Kubang Kerian. Sila duduk 
dahulu. Silakan. 
Tuan Ramkarpal Singh a/l Karpal Singh [Bukit Gelugor]: Point of order. Merujuk 
kepada Peraturan Mesyuarat 36(6) Tuan Yang di-Pertua, iaitu seseorang ahli tidak boleh 
mengeluarkan sangkaan jahat ke atas siapa-siapa ahli lain. Tadi Yang Berhormat Pasir Salak 
saya percaya ada membuat satu kenyataan terhadap Yang Berhormat Jelutong bahawa abu 
yang dipakai oleh Yang Berhormat Jelutong itu adalah abu Chin Peng ataupun berkaitan dengan 
komunis. Ini adalah satu kenyataan yang melampau. Yang Berhormat Tapah ada di sana. 
Apakah pandangan Yang Berhormat Tapah? Adakah dia membela? Yang Berhormat Tapah juga 
seorang Hindu. 
Seorang Ahli: Cakap. 
Tuan Ramkarpal Singh a/l Karpal Singh [Bukit Gelugor]: Adakah dia membela Yang 
Berhormat Pasir Salak? Ini satu kenyataan dan sangkaan jahat. Sekarang mana Yang Berhormat 
Pasir Salak? Where is he? Dia sudah lari. Kenapa Tuan Yang di-Pertua tidak mengambil tindakan 
terhadap kenyataan Yang Berhormat Pasir Salak? Why is no action taken? Instead action is taken 
against Yang Berhormat Jelutong. What is this? Ini satu perlanggaran standing order. Apa 
pandangan Yang Berhormat Tapah? I want to know. You are defending Yang Berhormat Pasir 
Salak. 
Datuk Seri M. Saravanan [Tapah]: Tuan Yang di-Pertua, memandangkan... 
Tuan Yang di-Pertua: Ya, ya sila. Memandangkan Yang Berhormat Tapah disebut. 
Datuk Seri M. Saravanan [Tapah]: Saya diminta oleh Yang Berhormat Bukit Gelugor. 
Saya ingin... 
Tuan Ramkarpal Singh a/l Karpal Singh [Bukit Gelugor]: No, no, no. Dia seorang dari 
blok sana. 
Datuk Seri M. Saravanan [Tapah]: ...membuat pendirian saya, saya sama sekali tidak 
bersetuju dengan mana-mana individu atau Ahli Yang Berhormat membangkitkan isu-isu 
keagamaan dalam Dewan yang mulia ini. 
Tuan Yang di-Pertua: Ya. 
Tuan Ramkarpal Singh a/l Karpal Singh [Bukit Gelugor]: Betul... 
Datuk Seri M. Saravanan [Tapah]: Akan tetapi apabila Yang Berhormat Pasir Salak 
sebut, saya memang tiada dalam Dewan ini. Maka... 
Tuan Ramkarpal Singh a/l Karpal Singh [Bukit Gelugor]: Tidak perlu dalam Dewan. 
Now you are here. 
Datuk Seri M. Saravanan [Tapah]: Tidak, tetapi saya telah menyatakan pendirian 
saya... 
 
 
 
 
 
 
 
 
 
 
 
 
 
 
 
 
 

DR. 3.12.2019 
49 
Tuan Ramkarpal Singh a/l Karpal Singh [Bukit Gelugor]: You know what he said. 
Jangan main-main. 
[Dato’ Seri Dr. Shahidan bin Kassim [Arau]: No, Yang Berhormat Pasir Salak tarik 
balik. 
Datuk Seri M. Saravanan [Tapah]: I have made myself clear... 
Tuan Ramkarpal Singh a/l Karpal Singh [Bukit Gelugor]: You know what he said. 
Datuk Seri M. Saravanan [Tapah]: I have made myself clear and I am not supporting... 
[Dewan riuh] 
[Pembesar suara dimatikan] 
Tuan Yang di-Pertua: Duduk, duduk. Duduk semua. [Dewan riuh] 
[Pembesar suara dimatikan] 
Tuan Yang di-Pertua: Sila duduk, sila duduk. [Dewan riuh] 
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua. 
Tuan Ramkarpal Singh a/l Karpal Singh [Bukit Gelugor]: Point of order, point of order. 
Tuan Yang di-Pertua: Saya hendak mendengar Yang Berhormat Bukit Gelugor dahulu. 
Lain-lain duduk ya. 
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua. 
Tuan Yang di-Pertua: Ya? 
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua. 
[Dewan riuh] 
Tuan Ramkarpal Singh a/l Karpal Singh [Bukit Gelugor]: Saya balik... 
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua, 
Tuan Yang di-Pertua. Izinkan saya Tuan Yang di-Pertua. Kuala Krau. 
Tuan Ramkarpal Singh a/l Karpal Singh [Bukit Gelugor]: Saya balik... 
Tuan Yang di-Pertua: Kita akan dengar Yang Berhormat Bukit Gelugor dahulu. 
Tuan Ramkarpal Singh a/l Karpal Singh [Bukit Gelugor]: No, no, no. I am not –saya 
belum habis point of order Tuan Yang di-Pertua. Can I finish it? 
Tuan Yang di-Pertua: Ya. [Dewan riuh] 
Tuan Ramkarpal Singh a/l Karpal Singh [Bukit Gelugor]: Can I finish it? Can I finish 
it? 
Tuan Yang di-Pertua: Yang Berhormat, sila duduk! 
Tuan Karupaiya a/l Mutusami [Padang Serai]: Yang Berhormat Pasir Salak mahu 
gaduh dalam Dewan kah? Jangan samseng dalam Dewanlah! [Dewan riuh] 
Tuan Yang di-Pertua: Yang Berhormat, silakan. 
Tuan Ramkarpal Singh a/l Karpal Singh [Bukit Gelugor]: Can I finish my point of 
order?  
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua. 
Dato’ Sri Haji Tajuddin bin Abdul Rahman [Pasir Salak]: Saya tidak ada lari punyalah. 
 
 
 
 
 
 
 
 
 
 
 
 
 
 
 
 
 
 
 
 
 
 
 

DR. 3.12.2019 
50 
Dato’ Sri Dr. Haji Ismail bin Haji Mohamed Said [Kuala Krau]: Kuala Krau Tuan Yang 
di-Pertua. 
Dato’ Sri Haji Tajuddin bin Abdul Rahman [Pasir Salak]: Lari mana, mana boleh pergi 
lari, lari. 
Puan Kasthuriraani a/p Patto [Batu Kawan]: Get out from the Dewan. 
Tuan Ramkarpal Singh a/l Karpal Singh [Bukit Gelugor]: Sit down. 
Tuan Yang di-Pertua: Sila duduk dahulu. Saya akan mendengar. Ya, silakan. 
Dato’ Sri Haji Tajuddin bin Abdul Rahman [Pasir Salak]: J.W.W. Birch pun kita bunuh 
tahu? 
Tuan Yang di-Pertua: What? Apa? 
Tuan Ramkarpal Singh a/l Karpal Singh [Bukit Gelugor]: Ini macam Ahli Parlimen 
Barisan Nasional? Ini macam perangainya? 
Tuan Yang di-Pertua: Sila duduk. Saya akan dengar peraturan mesyuarat... 
Dato’ Sri Bung Moktar bin Radin [Kinabatangan]: Itu lagi samsenglah. 
Dato’ Sri Haji Tajuddin bin Abdul Rahman [Pasir Salak]: You samseng. 
Tuan Ramkarpal Singh a/l Karpal Singh [Bukit Gelugor]: Nampak dia punya perangai. 
Dato’ Sri Bung Moktar bin Radin [Kinabatangan]: Lagi teruk. 
Dato’ Sri Haji Tajuddin bin Abdul Rahman [Pasir Salak]: Podah! 
Tuan Ramkarpal Singh a/l Karpal Singh [Bukit Gelugor]: Look at him. 
Dato’ Sri Haji Tajuddin bin Abdul Rahman [Pasir Salak]: [Bercakap dalam bahasa 
Tamil] 
Dato’ Sri Bung Moktar bin Radin [Kinabatangan]: ... 
Tuan Ramkarpal Singh a/l Karpal Singh [Bukit Gelugor]: Kita tidak perlu cakap apa. 
Just look at him. 
Tuan Yang di-Pertua: Sila duduk. 
[Pembesar suara dimatikan] 
Tuan Yang di-Pertua: Saya akan mendengar peraturan mesyuarat dahulu. Silakan. 
Tuan Ramkarpal Singh a/l Karpal Singh [Bukit Gelugor]: Boleh saya habiskan my 
point of order? 
Tuan Yang di-Pertua: Silakan, silakan. 
Tuan Ramkarpal Singh a/l Karpal Singh [Bukit Gelugor]: So, saya telah pun timbulkan 
Tuan Yang di-Pertua Peraturan Mesyuarat 36(6). Saya menjemput– saya mengalu-alukan satu 
ruling. Itu adalah satu sangkaan jahat yang tidak boleh dinafikan. When you call... 
Dato’ Sri Haji Tajuddin bin Abdul Rahman [Pasir Salak]: Tidak perlu tuduh saya lari. 
Tuan Ramkarpal Singh a/l Karpal Singh [Bukit Gelugor]: Sit down lah. When you 
insinuate dengan izin, that the ash on Yang Berhormat Jelutong head is from Chin Peng. That is 
very serious insult. 
Tuan Ramli bin Dato’ Mohd Nor [Cameron Highlands]: That is just a question. 
Tuan Ramkarpal Singh a/l Karpal Singh [Bukit Gelugor]: Whether we like it or not… 
 
 
 
 
 
 
 
 
 
 
 
 
 
 
 
 
 
 
 

DR. 3.12.2019 
51 
Tuan Ramli bin Dato’ Mohd Nor [Cameron Highlands]: That is just a question. 
Tuan Yang di-Pertua: Sila duduk, sila duduk. 
Tuan Ramkarpal Singh a/l Karpal Singh [Bukit Gelugor]: Now, saya... 
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua, 
Tuan Yang di-Pertua. 
Tuan Ramkarpal Singh a/l Karpal Singh [Bukit Gelugor]: Saya minta... 
[Pembesar suara dimatikan] 
Tuan Yang di-Pertua: Satu per satu dahulu. Saya akan mendengar Yang Berhormat 
Bukit Gelugor, silakan. Sudah habis? 
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua, 
Tuan Yang di-Pertua. 
Tuan Ramkarpal Singh a/l Karpal Singh [Bukit Gelugor]: Saya telah pun– wait, wait. 
Hold on, hold on.  
Tan Sri Haji Noh bin Haji Omar [Tanjong Karang]: Okey. 
Tuan Ramkarpal Singh a/l Karpal Singh [Bukit Gelugor]: Nanti saya habiskan dahulu. 
Tan Sri Haji Noh bin Haji Omar [Tanjong Karang]: Tidak apa, kita bagi dia bercakap. 
Tuan Ramkarpal Singh a/l Karpal Singh [Bukit Gelugor]: Saya telah pun 
menimbulkan Peraturan Mesyuarat 36(6) tersebut. Pendirian saya adalah jelas. Kenyataan 
tersebut adalah amat insulting, menghinakan. Saya meminta satu ruling Tuan Yang di-Pertua. 
Terima kasih. 
Tuan Yang di-Pertua: Ya? 
Dato’ Sri Dr. Haji Ismail bin Haji Mohamed Said [Kuala Krau]: Tuan Yang di-Pertua 
dan rakan-rakan yang saya hormati sekalian. Kita telah mendengar hujah masing-masing di 
bawah Peraturan Mesyuarat 36(6). Tuan Yang di-Pertua telah minta Yang Berhormat Pasir Salak 
menarik balik pertanyaan dalam bentuk, “Apakah itu” atau “Apakah” yang dimaksudkan oleh 
Yang Berhormat Jelutong, mengikut tafsiran Yang Berhormat Jelutong itu terpulang kepada Yang 
Berhormat Jelutong. Akan tetapi pokoknya, perkataan yang disebut, yang saya tak nak ulang, 
Yang Berhormat Pasir Salak telah tarik balik. Ini jelas apabila Tuan Yang di-Pertua minta Yang 
Berhormat Pasir Salak tarik balik.  
Saya percaya Yang Berhormat Bukit Gelugor mungkin masa itu dalam keadaan Dewan 
riuh-rendah, Yang Berhormat Tasek Gelugor tidak perasan bahawa Tuan Yang di-Pertua telah 
minta... 
Datuk Haji Shabudin Yahaya [Tasek Gelugor]: Bukit. Bukit Gelugor. 
Dato’ Sri Dr. Haji Ismail bin Haji Mohamed Said [Kuala Krau]: Bukit Gelugor. Jadi 
saya percaya isu ini telah selesai. Saya juga percaya, hujah daripada Yang Berhormat Jelutong 
mengatakan bahawa dia hanya merujuk kepada Yang Berhormat Pasir Salak, tidak membawa 
isu Barisan Nasional atau Ahli Barisan Nasional yang menghina Yang Berhormat Jelutong. Jadi, 
saya harap perkara ini selesai dan keputusan Tuan Yang di-Pertua adalah muktamad. Pertama– 
Yang Berhormat Tanjong Karang, cukuplah Yang Berhormat Tanjong Karang ya.  
 
 
 
 
 
 
 
 
 
 
 
 
 
 
 

DR. 3.12.2019 
■1230 
52 
Saya cakap, Yang Berhormat Pasir Salak sudah setuju tarik balik, dan saya juga faham 
Yang Berhormat Jelutong juga tidak mengheret Barisan Nasional, tetapi merujuk kepada Yang 
Berhormat Pasir Salak. Yang Berhormat Pasir Salak sudah tarik balik, jadi kes ini selesai Tuan 
Yang di-Pertua. 
Dato’ Sri Haji Tajuddin bin Abdul Rahman [Pasir Salak]: Yang Berhormat Bukit 
Gelugor cuba nak eksploitasi. Political mileage. 
Tuan Yang di-Pertua: Yang Berhormat Pasir Salak... 
Dato’ Sri Haji Tajuddin bin Abdul Rahman [Pasir Salak]: Lari, lari... 
Tuan Yang di-Pertua: Sila duduk. 
Tuan Khoo Poay Tiong [Kota Melaka]: Peraturan Tuan Yang di-Pertua... 
Tuan Yang di-Pertua: Yang Berhormat Pasir Salak, saya tidak mahu dengar lagi 
peraturan mesyuarat, perkara ini selesai. Habis... 
Tan Sri Haji Noh bin Haji Omar [Tanjong Karang]: Tuan Yang di-Pertua... 
Tuan Khoo Poay Tiong [Kota Melaka]: Tuan Yang di-Pertua... 
Tuan Yang di-Pertua: Jangan mengganggu Majlis Mesyuarat... 
Tan Sri Haji Noh bin Haji Omar [Tanjong Karang]: Bukan... 
Tuan Khoo Poay Tiong [Kota Melaka]: Tuan Yang di-Pertua, peraturan... 
Tuan Yang di-Pertua: Jangan mengganggu Majlis Mesyuarat. 
Tuan Khoo Poay Tiong [Kota Melaka]: Tuan Yang di-Pertua. 
Dato’ Seri Dr. Shahidan bin Kassim [Arau]: Tuan Yang di-Pertua... 
Tuan Khoo Poay Tiong [Kota Melaka]: Tuan Yang di-Pertua, saya hendak merujuk 
kepada standing order Tuan Yang di-Pertua. Kota Melaka. Peraturan... 
Tuan Yang di-Pertua: Apa yang sudah bersabit dengan sudah berlaku atau perkara 
lain... 
Tuan Khoo Poay Tiong [Kota Melaka]: Peraturan 36... 
Tan Sri Haji Noh bin Haji Omar [Tanjong Karang]: Dia tidak sama Tuan Yang di-
Pertua... 
Tuan Khoo Poay Tiong [Kota Melaka]: Enam... 
Tan Sri Haji Noh bin Haji Omar [Tanjong Karang]: Tuan Yang di-Pertua, kena tegas... 
Tuan Khoo Poay Tiong [Kota Melaka]: Tuan Yang di-Pertua... 
Tan Sri Haji Noh bin Haji Omar [Tanjong Karang]: ...Salah ini Yang Berhormat Bukit 
Gelugor ini... 
Tuan Khoo Poay Tiong [Kota Melaka]: ...Peraturan 36(10)... 
Tan Sri Haji Noh bin Haji Omar [Tanjong Karang]: Saya sudah beritahu ini tidak ada 
standard punya. Yang Berhormat Bukit Gelugor memang perangai dia, dia lembap. 
Tuan Khoo Poay Tiong [Kota Melaka]: Tuan Yang di-Pertua... 
Tan Sri Haji Noh bin Haji Omar [Tanjong Karang]: Memang perangai dia lembap. 
Tuan Khoo Poay Tiong [Kota Melaka]: ...Peraturan 36(10)... 
 

DR. 3.12.2019 
53 
Tuan Yang di-Pertua: Sila duduk.  
Tan Sri Haji Noh bin Haji Omar [Tanjong Karang]: Kalau you tidak puas hati 36(6), 
you bangunlah Yang Berhormat Bukit Gelugor... 
Tuan Khoo Poay Tiong [Kota Melaka]: ...Peraturan 36(10)(c). 
Tan Sri Haji Noh bin Haji Omar [Tanjong Karang]: Bangunlah Yang Berhormat Bukit 
Gelugor bukan tidak setuju, bangun. Apa punya standard Wakil Rakyat macam ini.  
Tuan Yang di-Pertua: Sila duduk. 
Tan Sri Haji Noh bin Haji Omar [Tanjong Karang]: Ini peraturan. No, Tuan Yang di-
Pertua... 
Tuan Khoo Poay Tiong [Kota Melaka]: Tuan Yang di-Pertua... 
Tan Sri Haji Noh bin Haji Omar [Tanjong Karang]: Tuan Yang di-Pertua, kena tegas. 
Tuan Yang di-Pertua: Sila duduk. 
Tuan Khoo Poay Tiong [Kota Melaka]: Peraturan 36... 
Tuan Sanisvara Nethaji Rayer a/l Rajaji [Jelutong]: Yang Berhormat Tanjong 
Karang... 
Tuan Khoo Poay Tiong [Kota Melaka]: Peraturan (10)(c). 
Tan Sri Haji Noh bin Haji Omar [Tanjong Karang]: Tuan Yang di-Pertua, kena tegas. 
Mana boleh hendak dengar semua... 
Tuan Khoo Poay Tiong [Kota Melaka]: Perkataan, perkataan yang harus menaikkan 
perasaan bersakit-sakit... 
Dr. Su Keong Siong [Kampar]: Yang Berhormat Tanjong Karang jangan ajar Tuan 
Yang di-Pertua lah. 
Tuan Khoo Poay Tiong [Kota Melaka]: ...Atau bermusuh-musuhan. 
Dr. Su Keong Siong [Kampar]: Jangan ajar Tuan Yang di-Pertua lah. 
Tan Sri Haji Noh bin Haji Omar [Tanjong Karang]: ...Ah, bukan ajar Tuan Yang di-
Pertua... 
Tuan Khoo Poay Tiong [Kota Melaka]: ...Di antara satu kaum dengan satu kaum dalam 
Malaysia.  
Tan Sri Haji Noh bin Haji Omar [Tanjong Karang]: ...Peraturan mesyuarat... 
Tuan Khoo Poay Tiong [Kota Melaka]: ...Atau...  
Tuan Yang di-Pertua: Semua duduk.  
Tan Sri Haji Noh bin Haji Omar [Tanjong Karang]: [Bercakap tanpa menggunakan 
pembesar suara]  
Tuan Yang di-Pertua: Yang Berhormat Tanjong Karang, sila duduk. Yang Berhormat 
Tanjong Karang sila duduk. 
Tan Sri Haji Noh bin Haji Omar [Tanjong Karang]: [Bercakap tanpa menggunakan 
pembesar suara]  
Tuan Yang di-Pertua: Yang Berhormat Tanjong Karang, sila duduk. Sila duduk. Semua 
duduk. Saya tidak hendak dengar lagi peraturan mesyuarat. Semua berulang-ulang.  
 

DR. 3.12.2019 
54 
Tuan Khoo Poay Tiong [Kota Melaka]: Tuan Yang di-Pertua. Yang Berhormat Pasir 
Salak bukan kali pertama... 
Tuan Yang di-Pertua: Sila duduk. 
Tuan Khoo Poay Tiong [Kota Melaka]: ...Dia sebut perkataan... 
Dato’ Haji Salim Sharif [Jempol]: Duduklah, duduk! 
Tuan Yang di-Pertua: Duduk! 
Tuan Khoo Poay Tiong [Kota Melaka]: Tuan Yang di-Pertua, dia sudah sebut banyak 
kali. Yang Berhormat Pasir Salak sudah sebut banyak kali Tuan Yang di-Pertua. 
Tuan Yang di-Pertua: Saya tahu. Ruling sudah pun dibuat. 
Tuan Khoo Poay Tiong [Kota Melaka]: Tidak boleh sekadar tarik balik sahaja Tuan 
Yang di-Pertua. 
Tuan Yang di-Pertua: Ini sudah keterlaluan ya.  
Tuan Khoo Poay Tiong [Kota Melaka]: Tuan Yang di-Pertua... 
Tuan Yang di-Pertua: Yang Berhormat Kota Melaka, Yang Berhormat Pasir Salak, saya 
arahkan keluar.  
Tuan Khoo Poay Tiong [Kota Melaka]: Tuan Yang di-Pertua... 
Tuan Yang di-Pertua: Yang Berhormat Kota Melaka, Yang Berhormat Pasir Salak, sila 
keluar. 
Dato’ Sri Haji Tajuddin bin Abdul Rahman [Pasir Salak]: What do you want? 
Tuan Yang di-Pertua: ...Untuk tempoh satu hari. Bentara... 
Dato’ Sri Haji Tajuddin bin Abdul Rahman [Pasir Salak]: Halau dia keluar! 
Tuan Yang di-Pertua: Yang Berhormat Pasir Salak sekali. Mengganggu Majlis 
Mesyuarat. 
Tuan Khoo Poay Tiong [Kota Melaka]: Tuan Yang di-Pertua, saya menyatakan 
standing order Tuan Yang di-Pertua. 
Tuan Yang di-Pertua: Sila duduk. Yang Berhormat Kota Melaka oleh sebab tidak 
mengikut arahan Speaker. Semua hendaklah bertindak mengikut peraturan mesyuarat.  
Tuan Khoo Poay Tiong [Kota Melaka]: Tuan Yang di-Pertua... 
Tuan Yang di-Pertua: Yang Berhormat Pasir Salak, Yang Berhormat Kota Melaka... 
Tuan Khoo Poay Tiong [Kota Melaka]: Peraturan 36(10)(c)... 
Tuan Yang di-Pertua: Yang Berhormat Kota Melaka dan Yang Berhormat Pasir Salak 
sila tinggalkan Dewan. Itu keputusan saya. 
Dato’ Sri Haji Tajuddin bin Abdul Rahman [Pasir Salak]: Saya hendak dengar apa 
ini? Tuan Yang di-Pertua suruh keluar ini apa fasal?  
Tuan Yang di-Pertua: Mengganggu... 
Dato’ Sri Haji Tajuddin bin Abdul Rahman [Pasir Salak]: Tidak, saya tidak dengar... 
Tuan Yang di-Pertua: Mengganggu mesyuarat... 
Tuan Sanisvara Nethaji Rayer a/l Rajaji [Jelutong]: Tengok perangai dia. 
 

DR. 3.12.2019 
55 
Dato’ Sri Haji Tajuddin bin Abdul Rahman [Pasir Salak]: Yang mengganggu 
mesyuarat ... 
Tuan Khoo Poay Tiong [Kota Melaka]: Tuan Yang di-Pertua... 
Dato’ Sri Haji Tajuddin bin Abdul Rahman [Pasir Salak]: Ramai yang ganggu... 
Tuan Yang di-Pertua: ...Tidak mendengar arahan Speaker. 
Tuan Khoo Poay Tiong [Kota Melaka]: Tuan Yang di-Pertua... 
Tuan Yang di-Pertua: Sila duduk. 
Tuan Khoo Poay Tiong [Kota Melaka]: Tuan Yang di-Pertua... 
Tuan Yang di-Pertua: Sila duduk. 
Tuan Khoo Poay Tiong [Kota Melaka]: Saya akan keluar kalau Tuan Yang di-Pertua 
hendak saya keluar, saya akan keluar daripada Dewan. 
Tuan Yang di-Pertua: Sila. 
Tuan Khoo Poay Tiong [Kota Melaka]: Akan tetapi saya hendak merekodkan dalam 
Dewan ini. Ini bukan caranya kita hendak mengawal kedaulatan Dewan Rakyat kita Tuan Yang 
di-Pertua. 
Tuan Yang di-Pertua: Baik, kita akan rekodkan. Saya tidak ada masalah dengan itu 
tetapi... 
Tuan Khoo Poay Tiong [Kota Melaka]: Bagaimana kita boleh membenarkan Yang 
Berhormat Pasir Salak berulang-ulang... 
Tuan Yang di-Pertua: Yang Berhormat Pasir Salak ... 
Tuan Khoo Poay Tiong [Kota Melaka]: ...Yang boleh membangkitkan... 
Tuan Yang di-Pertua: ...Keluar Dewan.  
Tuan Khoo Poay Tiong [Kota Melaka]: [Bercakap tanpa menggunakan pembesar 
suara] 
Tuan Yang di-Pertua: Sila duduk. 
Dato’ Sri Haji Tajuddin bin Abdul Rahman [Pasir Salak]: What the problem... 
Tuan Yang di-Pertua: Dua-dua keluar Dewan.  
Tuan Sivakumar Varatharaju Naidu [Batu Gajah]: Tuan Yang di-Pertua, kita perlu... 
Tuan Yang di-Pertua: ... Untuk tempoh... 
Tuan Sivakumar Varatharaju Naidu [Batu Gajah]: ...Satu ruling yang tegas. 
Tuan Yang di-Pertua: ... Dua hari. 
Dato’ Sri Haji Tajuddin bin Abdul Rahman [Pasir Salak]: [Ketawa] Dua hari lagi? 
Tuan Yang di-Pertua: Kalau tidak... 
Tuan Haji Awang bin Hashim [Pendang]: Balik awal, pergi ke laut. 
Tuan Yang di-Pertua: Ya, sila keluar. 
Dato’ Sri Haji Tajuddin bin Abdul Rahman [Pasir Salak]: Terima kasih banyak Tuan 
Yang di-Pertua, saya pun ada Perhimpunan Agung UMNO. Patut bagi lama lagi, empat hari. 
Balik, balik saya yang kena gantung.  
Tuan Yang di-Pertua: Sila keluar. 
 

DR. 3.12.2019 
56 
Dato’ Sri Haji Tajuddin bin Abdul Rahman [Pasir Salak]: Yang Berhormat Jelutong 
tidak kena gantung? 
Tuan Yang di-Pertua: Saya tambah dua hari lagi hendak? 
Dato’ Sri Haji Tajuddin bin Abdul Rahman [Pasir Salak]: Okey tambah, empat hari. 
Okey? 
Tuan Yang di-Pertua: Empat hari?  
Dato’ Sri Haji Tajuddin bin Abdul Rahman [Pasir Salak]: Cukup empat hari? 
Tuan Yang di-Pertua: Dua hari cukup. 
Dato’ Sri Haji Tajuddin bin Abdul Rahman [Pasir Salak]: Cukup? 
Tuan Wong Kah Woh [Ipoh Timur]: Tuan Yang di-Pertua... 
Tuan Yang di-Pertua: Dua hari. 
Dato’ Sri Haji Tajuddin bin Abdul Rahman [Pasir Salak]: Kenapa tidak [Ketawa] 
Tuan Wong Kah Woh [Ipoh Timur]: Ini menghina Dewan tahu. 
Tuan Sivakumar Varatharaju Naidu [Batu Gajah]: Rujuk dia kepada Jawatankuasa. 
Tuan Wong Kah Woh [Ipoh Timur]: Tuan Yang di-Pertua, ini kena rujuk ke Peringkat 
Jawatankuasa. Ini menghina Dewan! 
Tuan Sanisvara Nethaji Rayer a/l Rajaji [Jelutong]: Tuan Yang di-Pertua, ini adalah... 
Dato’ Haji Salim Sharif [Jempol]: Duduklah, duduk! Duduk! 
Tuan Yang di-Pertua: Sila duduk, sila duduk. 
Ustaz Haji Ahmad Marzuk bin Shaary [Pengkalan Chepa]: Duduk! 
Tuan Wong Kah Woh [Ipoh Timur]: [Bercakap tanpa menggunakan pembesar suara] 
Tuan Sivakumar Varatharaju Naidu [Batu Gajah]: Tidak boleh macam ini. Rujuk dia 
ke Jawatankuasa. 
Tuan Wong Kah Woh [Ipoh Timur]: Tuan Yang di-Pertua, kena mengambil tindakan 
lebih tegas.  
Tuan Yang di-Pertua: Yang Berhormat Kinabatangan... 
Dato’ Sri Bung Moktar bin Radin [Kinabatangan]: Duduklah Yang Berhormat 
Jelutong... 
Tuan Yang di-Pertua: Yang Berhormat Kinabatangan, sila duduk. Tenteram sebentar, 
kita teruskan dengan rang undang-undang mata wang yang tidak begitu kontroversi.  
Dato’ Sri Bung Moktar bin Radin [Kinabatangan]: Ini semua Tuan Yang di-Pertua, 
tukang kacau dia Yang Berhormat Jelutonglah! 
Tuan Yang di-Pertua: Sila, duduklah Yang Berhormat. 
Dato’ Sri Bung Moktar bin Radin [Kinabatangan]: Hari-hari. 
Tuan Yang di-Pertua: Silakan. 
Datuk Seri M. Saravanan [Tapah]: Tuan Yang di-Pertua, isu lain. Saya ingin mengalu-
alukan kehadiran penyair terkenal daripada Tamil Nadu, India - Mr Vairamuthu ke Dewan yang 
mulia ini... [Tepuk]  
Tuan Yang di-Pertua: Selamat datang.  
 

DR. 3.12.2019 
57 
Ahli-ahli Yang Berhormat, saya pun ada sedikit pengumuman. Sukacita dimaklumkan 
bahawa bersama-sama kita di Dewan yang mulia ini ialah delegasi daripada Republik China yang 
diketuai oleh Honorable Li Keqiang, Vice Chairperson of Ethnic Affairs Committee of National 
People's Congress of The People Republic of China… [Tepuk] Kepada Honorable Li Keqiang, 
Dewan ini mengalu-alukan kehadiran semua ke Dewan yang mulia ini. We welcome you whole 
heartedly. Semoga dengan kehadiran Honorable Li Keqiang dan delegasinya ini, akan dapat 
mengukuhkan silaturahim di antara Malaysia dan Republik China.  
Saya baca dalam bahasa Inggeris untuk faedah delegasi.  
Honorable Members, it is with great pleasure, I would like to inform in this August House 
and present today is the delegation from Republic of China headed by the Honorable Li Keqiang, 
Vice Chairperson of Ethnic Affairs Committee of National People's Congress of The People 
Republic of China. To the Honorable Li Keqiang and delegations, we welcome your visit to The 
House. We hope that the visit by the Honorable Le Keqiang and delegations will further strengthen 
the relationship between Malaysia and Republic of China.   
Tuan Yang di-Pertua: Oleh sebab semua... 
Tan Sri Haji Noh bin Haji Omar [Tanjong Karang]: Tuan Yang di-Pertua, Peraturan 
Mesyuarat 26. Saya masih menunggu- yang saya hantar surat kepada Tuan Yang di-Pertua... 
Tuan Yang di-Pertua: Yang Berhormat Menteri telah memberi maklum balas.  
Tan Sri Haji Noh bin Haji Omar [Tanjong Karang]: Kita tinggal tiga hari lagi ini. 
Tuan Yang di-Pertua: Ya. 
Tan Sri Haji Noh bin Haji Omar [Tanjong Karang]: Kita tinggal tiga hari hendak 
bersidang ini. 
Tuan Yang di-Pertua: Esok atau lusa masih ada lagi. 
Tan Sri Haji Noh bin Haji Omar [Tanjong Karang]: Okey, terima kasih. 
Tuan Yang di-Pertua: Jangan risau, itu sudah diuruskan. Sekarang kita teruskan 
dengan perkara-perkara biasa.  
RANG UNDANG-UNDANG 
RANG UNDANG-UNDANG MATA WANG 2019 
Bacaan Kali Yang Kedua dan Ketiga 
12.37 tgh. 
Timbalan Menteri Kewangan [Dato’ Haji Amiruddin bin Hamzah]: Bismillahi Rahmani 
Rahim. Tuan Yang di-Pertua, saya mohon mencadangkan suatu Akta bagi mengadakan 
peruntukan bagi pengurusan mata wang Malaysia, pengawalseliaan perniagaan pemprosesan 
mata wang dan aktiviti pemprosesan mata wang dan bagi perkara yang berkaitan dibacakan kali 
yang kedua sekarang. 
 
 
 
 
 
 

DR. 3.12.2019 
58 
Tuan Yang di-Pertua, Rang Undang-undang Mata Wang 2019 bertujuan untuk 
mengadakan peruntukan bagi pengurusan mata wang Malaysia, pengawalseliaan perniagaan 
pemprosesan mata wang dan aktiviti pemprosesan mata wang dan bagi perkara yang 
bersampingan dengannya.  
Wang tunai merupakan medium pertukaran dan pembayaran yang utama di Malaysia 
meskipun terdapat medium pembayaran secara elektronik, nilai mata wang dalam edaran telah 
meningkat sebanyak 121 peratus dari tahun 2008 hingga 2018, di mana kadar Keluaran Dalam 
Negara Kasar (KDNK) turut meningkat sebanyak 132 peratus dalam tempoh yang sama.  
Penggunaan wang tunai yang meluas dan meningkat saban tahun memberi cabaran 
baharu kepada Bank Negara Malaysia terutamanya untuk memastikan ketulenan, kualiti dan 
integriti mata wang dalam edaran, mengekang pengedaran mata wang palsu, dan membendung 
penggunaan wang tunai dalam kegiatan jenayah.  
Sesuai dengan salah satu fungsi utama Bank Negara Malaysia di bawah Akta Bank 
Negara Malaysia 2009 [Akta 701], sebagai pengeluar tunggal mata wang yang sah diperlakukan, 
dengan izin, legal tender di Malaysia dan bagi menyediakan kerangka undang-undang yang lebih 
menyeluruh untuk menangani cabaran-cabaran 
tersebut, 
rang undang-undang yang 
dicadangkan bertujuan untuk mencapai objektif yang berikut; 
■1240 
(i) 
menyediakan kerangka undang-undang yang lebih menyeluruh bagi 
memenuhi mandat Bank Negara Malaysia di bawah Akta 701, sebagai 
(ii) 
(iii) 
(iv) 
pengeluar tunggal mata wang di Malaysia;  
mengemas kini dan mengukuhkan tugas dan fungsi BNM dalam 
pengurusan dan operasi mata wang; 
memperkenalkan rangka kerja pengawal seliaan ke atas pemprosesan 
mata wang di Malaysia; dan   
mengoptimumkan kos pengurusan operasi mata wang melalui langkah-
langkah meningkatkan keberkesanan operasi dan pengedaran semula 
mata wang.   
Peruntukan berkaitan mata wang terkandung di dalam perundangan sedia ada iaitu 
Bahagian III, Akta Bank Negara Malaysia 1958 (Akta 519) perlu diperkasakan dan ditambah baik 
selaras dengan objektif yang dinyatakan di atas.  Rang undang-undang ini dicadangkan untuk 
mula berkuat kuasa seiring dengan peruntukan berkaitan mata wang yang sedia ada dalam 
Bahagian VIII, Akta 701.  Rang undang-undang yang dicadangkan adalah berdasarkan asas-
asas pertimbangan berikut: 
(i) 
(ii) 
(iii) 
(iv) 
memastikan ketulenan, kualiti dan integriti mata wang dalam edaran; 
meningkatkan kecekapan operasi dan pengurusan mata wang; 
membendung penggunaan wang tunai dalam kegiatan jenayah; dan  
memastikan pematuhan peruntukan berkaitan mata wang.   
 

DR. 3.12.2019 
59 
Selain daripada BNM, aktiviti pemprosesan dan pengedaran mata wang kini semakin 
banyak dijalankan oleh pemproses mata wang yang terdiri daripada institusi kewangan dan 
syarikat-syarikat pembawa wang tunai, cash-in-transit (CIT).  Buat masa ini, BNM mendapati 
kualiti perkhidmatan pemproses mata wang masih belum mencapai tahap yang memuaskan dan 
perlu dipertingkatkan bagi memastikan ketulenan, kualiti dan integriti mata wang dalam edaran.   
Ini kerana masih terdapat insiden mata wang palsu atau rosak didepositkan dengan Bank 
Negara Malaysia walaupun telah diproses oleh pemproses mata wang.  Selain itu, ketiadaan 
peruntukan khusus yang membenarkan Bank Negara Malaysia, institusi kewangan atau 
pemproses mata wang untuk menahan mata wang yang disyaki palsu, menyukarkan usaha untuk 
menghalang pengedaran semula wang palsu kepada orang awam.   
Justeru, peruntukan yang jelas berkenaan perkara ini, khususnya kuasa dan prosedur 
untuk menahan mata wang yang disyaki palsu adalah penting.  Operasi dan pengurusan mata 
wang telah mengalami banyak perubahan sejak BNM mengambil alih tugas mengeluarkan mata 
wang pada tahun 1967, terutamanya dalam peningkatan penggunaan mata wang tunai, 
penambahan permintaan ke atas mata wang peringatan dan mata wang bernombor siri unik serta 
peranan institusi kewangan dan pemproses mata wang dalam pengedaran mata wang yang lebih 
ketara.   
Perkembangan ini memerlukan pengemaskinian undang-undang supaya ia lebih 
responsif dan sejajar dengan perubahan landskap mata wang.  Berdasarkan kes-kes semasa 
yang dilaporkan di media, perhatian serius dan tindakan wajar perlu diambil bagi menangani 
peningkatan penggunaan wang tunai dalam kes-kes jenayah terutamanya kegiatan rasuah, 
penyalahgunaan kuasa dan pemerdagangan manusia.  Trend yang sama dikenal pasti berlaku 
di luar negara dan hal ini telah mendorong kepada penetapan had transaksi tunai.   
Bagi memastikan pematuhan ke atas peruntukan-peruntukan rang undang-undang, 
beberapa kesalahan jenayah baru serta hukuman yang sesuai bagi kesalahan tersebut akan 
diperkenalkan.  Rang undang-undang ini juga akan mengemas kini hukuman bagi kesalahan 
sedia ada dan memberikan kuasa kepada Bank Negara Malaysia untuk mengambil tindakan 
pentadbiran ke atas kemungkiran undang-undang oleh orang-orang yang dikawal selia supaya 
tindakan dapat diambil dengan segera dan berkesan.   
Tuan Yang di-Pertua, saya memohon untuk menghuraikan setiap bahagian dalam Rang 
Undang-undang Mata Wang 2019.  Rang undang-undang ini mempunyai 70 fasal dan tujuh 
bahagian seperti berikut:  
Bahagian I merangkumi empat fasal iaitu fasal 1 hingga fasal 4.  Bahagian ini 
memperuntukkan tajuk ringkas akta, kuasa Menteri untuk menetapkan tarikh permulaan kuat 
kuasa akta, takrif ungkapan tertentu yang digunakan dalam akta, pengisytiharan mana-mana 
orang yang dinyatakan dalam Jadual Pertama sebagai institusi kewangan bagi maksud mana-
mana peruntukan akta dan menjelaskan bahawa kuasa BNM di bawah akta adalah sebagai 
tambahan kepada kuasa dan fungsi BNM di bawah Akta 701 serta tanggungjawab governor untuk 
menjalankan kuasa dan fungsi BNM.   
 

DR. 3.12.2019 
60 
Bahagian II ang undang-undang ini merangkumi 13 fasal iaitu fasal 5 hingga fasal 17.  
Bahagian ini mengekalkan peruntukan yang relevan daripada Bahagian III, Akta 519 untuk tujuan 
kesinambungan pengurusan dan operasi mata wang.  Antara peruntukan yang terkandung dalam 
bahagian ini adalah fasal 5, berkenaan peruntukan yang mengatakan BNM sebagai pengeluar 
tunggal mata wang di Malaysia.  Peruntukan ini juga mengehendaki BNM untuk mengatur 
percetakan mata wang kertas dan penempaan mata wang syiling serta pengeluaran mata wang. 
Fasal 10 untuk had sah laku. Mata wang kertas atau mata wang syiling yang tidak rosak 
adalah sah diperlakukan di Malaysia untuk pembayaran yang tidak melebihi kuantiti atau nilai 
aggregate maksimum yang dinyatakan dalam Jadual Kedua.  Buat permulaan, cadangan yang 
dikemukakan bagi mata wang kertas adalah tanpa had.  Manakala, bagi mata wang syiling adalah 
tidak melebihi 25 keping untuk setiap transaksi.  Had sah laku ini membolehkan orang awam 
menolak bayaran tunai yang melebihi had sah laku bagi mengurangkan kesulitan berkaitan 
dengan pengendalian mata wang didominasi kecil dalam kuantiti yang besar. 
Fasal 11 memperuntukkan kuasa BNM untuk menjual mata wang bagi tujuan 
mempromosi seni numismatik. 
Fasal 13 berkenaan kuasa memanggil balik mata wang dalam edaran bagi tujuan 
melucutkan status sah diperlakukan ataupun demonetization.  BNM boleh melaksanakannya 
dengan memberikan satu notis dalam warta yang tidak kurang daripada tempoh satu bulan.  
Walau bagaimanapun, BNM akan terus membayar nilai muka bagi mata wang yang telah 
dipanggil balik apabila ia diserahkan kepada BNM atau agensi lain yang dilantik oleh BNM bagi 
tujuan tersebut.  
Bahagian III merangkumi lima fasal iaitu fasal 18 hingga 22.  Bahagian ini 
memperuntukkan mengenai kesalahan-kesalahan berkaitan mata wang.  Antaranya adalah fasal 
18, berkenaan larangan mengeluarkan mata wang atau apa-apa instrumen token yang 
menyerupai atau memiliki ciri-ciri wang yang sah diperlakukan.  Jika sabit kesalahan, denda 
maksimum adalah sebanyak RM50 juta atau penjara 10 tahun.   
Fasal 19 mengenai kesalahan pengeluaran semula ataupun reproduction mata wang.  
Rang undang-undang melarang mana-mana orang daripada menggunakan gambar, lukisan atau 
reka bentuk menyerupai mata wang dalam apa-apa penerbitan atau mengimport, menjual atau 
mengedarkan barang atau produk yang mengandungi gambar, lukisan atau reka bentuk tersebut 
tanpa kebenaran BNM.  Pelanggaran peruntukan ini adalah suatu kesalahan dan boleh apabila 
disabit kesalahan didenda tidak melebihi RM50,000.   
Fasal 20 mengenai kesalahan meleburkan mata wang syiling tanpa kebenaran bertulis 
BNM. Ia bertujuan untuk menghalang peleburan mata wang syiling bagi mendapatkan 
keuntungan terutamanya sewaktu harga untuk logam lebih tinggi berbanding nilai muka mata 
wang syiling tersebut.  Pelanggaran peruntukan ini boleh didenda tidak melebihi RM50,000 atau 
dipenjarakan tidak melebihi satu tahun atau kedua-duanya.  Bagi sebuah pertubuhan, dendanya 
ialah tidak melebihi RM100,000.   
 

DR. 3.12.2019 
61 
Fasal 21 mengenai had transaksi tunai pula diwujudkan bagi mengekang eksploitasi 
transaksi tunai yang sukar dikesan dalam kegiatan jenayah dan aktiviti ekonomi gelap.  
Pelanggaran peruntukan ini adalah suatu kesalahan yang boleh jika sabit kesalahan didenda 
tidak melebihi tiga kali ganda jumlah atau nilai aggregate transaksi pada masa kesalahan itu 
dilakukan.   
Bahagian IV merangkumi 23 fasal iaitu fasal 23 sehingga 45.  Bahagian ini mengandungi 
fasal berhubung pengawalseliaan ke atas perniagaan dan aktiviti pemprosesan mata wang.  
Perniagaan pemprosesan mata wang didefinisikan sebagai perniagaan yang mengumpul, 
menyusun mengikut keaslian dan kualiti dan membungkus mata wang kertas atau mata wang 
syiling berdasarkan kualiti, kuantiti dan didominasi.   
Antara fasal yang terkandung di dalam bahagian ini adalah fasal 25, menyenaraikan 
perkara yang perlu dipatuhi oleh pemohon bagi pendaftaran untuk menjalankan perniagaan 
pemprosesan mata wang.  BNM akan mendaftar pemohon sekiranya memenuhi kriteria yang 
ditetapkan. Sekiranya perniagaan tersebut dimulakan sebelum mendapat kebenaran BNM ia 
merupakan satu kesalahan dan apabila disabitkan boleh didenda tidak melebihi RM5 juta.   
■1250 
Fasal 33 mengehendaki pemproses berdaftar menguruskan perniagaan urusan dan 
aktiviti secara berhemah, profesional, berintegriti, berakauntabiliti dan telus. Apa-apa peraturan,  
standard, ketentuan, arahan, atau kehendak yang dibuat di bawah akta perlu dipatuhi bagi 
menjamin kualiti dan integriti mata wang yang diedarkan di pasaran.  
Fasal 37 mengehendaki BNM, institusi kewangan dan pemproses berdaftar untuk 
menahan mana-mana mata wang yang disyaki palsu.  
Fasal 38 memperuntukkan BNM, institusi kewangan dan pemproses berdaftar diberi 
kuasa untuk merekodkan maklumat peribadi orang yang wangnya ditahan menurut fasal 37, 
orang yang wangnya ditahan melakukan sesuatu kesalahan jika tidak memberikan maklumat 
yang dikehendaki di bawah fasal 38 kepada BNM, institusi kewangan atau pemproses berdaftar 
dan boleh apabila sabit kesalahan, didenda tidak melebihi RM20 ribu.  
Fasal 41 mengehendaki pemproses berdaftar dan 
institusi kewangan untuk 
mengemukakan dokumen atau maklumat mengikut apa-apa cara dan dalam tempoh yang boleh 
ditentukan oleh BNM, kepada BNM atau orang yang dikenal pasti secara bertulis oleh BNM. 
Fasal 42 memberi kuasa kepada BNM untuk memeriksa sebarang dokumen akaun atau 
transaksi komputer, mesin, peralatan atau infrastruktur dan premis atau pejabat yang berkaitan 
dengan perniagaan pemprosesan mata wang pemproses berdaftar termasuk agen mereka. 
Bahagian V merangkumi 13 fasal iaitu fasal 46 hingga 58 adalah berkaitan 
penguatkuasaan. Antaranya adalah fasal 46 yang menjelaskan pemproses berdaftar, institusi 
kewangan, atau sesiapa yang terlibat dalam pengurusannya dianggap telah melakukan 
kemungkiran jika ia gagal untuk mematuhi peruntukan akta. 
Fasal 48 memberikan kuasa kepada BNM untuk mengambil tindakan pentadbiran jika 
terdapat sesuatu kemungkiran. Tindakan pentadbiran yang boleh diambil termasuklah menegur 
 

DR. 3.12.2019 
62 
secara bertulis atau mengehendaki orang itu mengeluarkan kenyataan awam berhubung dengan 
kemungkiran itu. Penalty monitory juga boleh dikenakan iaitu tidak melebihi RM100 ribu bagi 
suatu pertubuhan perbadanan atau yang tidak diperbadankan atau RM20 ribu bagi orang 
sebenar.  
Fasal 55 menjadikan semua kesalahan di bawah akta merupakan sebagai satu 
kesalahan yang boleh tangkap- seezable offence.  
Fasal 58 menyatakan pendakwaan bagi suatu kesalahan di bawah akta hendaklah 
dimulakan hanya dengan keizinan bertulis daripada pendakwa raya. 
Bahagian VI merangkumi 10 fasal iaitu fasal 59 hingga 68 yang mengandungi 
peruntukan-peruntukan am. Antara lain, bahagian ini menyatakan apa-apa wang yang diterima 
oleh BNM dan governor di bawah akta termasuk fee penalty monitory dan compound hendaklah 
dibayar ke dalam Kumpulan Wang Disatukan Persekutuan.  
Bahagian ini juga memberi kuasa kepada Yang Berhormat Menteri untuk membuat 
peraturan-peraturan atas syor BNM, kuasa BNM mengeluarkan standard kepada pemproses 
berdaftar dan institusi kewangan, sebagai mana yang dianggap perlu oleh BNM. 
Bahagian VII pula merangkumi dua fasal iaitu fasal 69 dan 70 yang memperuntukkan 
mengenai kecualian dan peralihan. Antara lain, apa-apa kelulusan atau penentuan yang 
dikeluarkan di bawah seksyen 23, Akta 519 disifatkan sebagai kelulusan di bawah seksyen 9 
akta. Apa-apa kebenaran yang diberikan di bawah seksyen 27A, Akta 519 juga hendaklah 
disifatkan sebagai kelulusan di bawah seksyen 19 akta.  
Bahagian ini juga memperuntukkan, mana-mana orang yang telah menjalankan 
perniagaan dan pemprosesan mata wang sebelum tarikh kuat kuasa akta, boleh meneruskan 
perniagaan itu bagi tempoh enam bulan dari tarikh kuatkuasakan akta, atau apa-apa tempoh lain 
yang ditentukan oleh BNM. 
Jadual Pertama menyatakan orang yang diisytiharkan sebagai institusi kewangan 
semasa sebagai institusi kewangan. Semasa RUU Mata Wang 2019 dikuatkuasakan, pemegang 
lesen di bawah Akta Perniagaan Perkhidmatan Wang 2011, iaitu Akta 731 akan isytiharkan 
sebagai institusi kewangan bagi maksud peruntukan RUU Mata Wang Tahun 2019 yang 
berkaitan dengan had-had transaksi tunai. Obligasi menahan mata wang yang disyaki palsu serta 
obligasi mematuhi standard berkaitan ketulenan dan integriti mata wang dalam edaran.    
Jadual Kedua menyatakan had bagi mata wang yang sah diperlakukan dan had bagi 
transaksi tunai, semasa RUU Mata Wang Tahun 2019 dikuatkuasakan.  
Jadual Kedua hanya akan menetapkan had mata wang syiling yang sah diperlakukan 
iaitu 25 keping bagi setiap bayaran. Tuan Yang di-Pertua, saya mohon mencadangkan.  
Timbalan Yang di-Pertua [Dato’ Mohd Rashid Hasnon]: Ada sesiapa yang 
menyokong?   
Timbalan Menteri Pembangunan Wanita, Keluarga dan Masyarakat [Puan Hannah 
Yeoh]: Tuan Yang di-Pertua saya menyokong.  
 

DR. 3.12.2019 
63 
Timbalan Yang di-Pertua [Dato’ Mohd Rashid Hasnon]: Ahli Yang Berhormat, 
masalah di hadapan majlis ialah rang undang-undang bernama suatu akta untuk mengadakan 
peruntukan bagi pengurusan mata wang Malaysia, mengawal seliaan perniagaan pemprosesan 
mata wang, dan aktiviti pemprosesan mata wang dan bagi perkara yang berikatan dibacakan kali 
yang kedua sekarang dan terbuka untuk dibahas.  
Ada yang hendak berbahas? Saya jemput Yang Berhormat Pontian, kemudian diikuti 
Yang Berhormat Tebrau. 
12.56 tgh. 
 Datuk Seri Haji Ahmad bin Haji Maslan [Pontian]: Terima kasih dalam masa yang 
singkat ini- saya rasa pukul 1, saya hanya memberikan beberapa pandangan pada peringkat 
dasar ini mengenai apa yang berlaku pada mata wang kita.  
Pada era tahun 1981 hingga tahun 2003 misalnya, era Yang Amat Berhormat Langkawi 
pada ketika itu menjadi Yang Amat Berhormat Perdana Menteri, wang kita daripada RM2.20 turun 
kepada RM4.86 pada ketika penurunan yang paling teruk ya. Maka Yang Amat Berhormat 
Kubang Pasu ketika itu, membuat satu keputusan drastik untuk menambat nilai mata wang kita 
pada 1 US Dollar kepada RM3.80. Saya ingin bertanya, adakah kita akan menambat mata wang 
kita apabila pada saat dan ketika ini nilainya RM4.20?  
Pada era Yang Berhormat Pekan tahun 2009 hingga tahun 2018, wang kita RM3.73 
meningkat kepada RM2.96 sen. Itu satu ketika ekonomi yang agak baik dan sangat baik, paling 
tinggi nilai mata wang kita RM2.96 sen. Kemudian apabila berlaku krisis kenaikan harga minyak 
dan macam-macam, maka ia menetap kepada RM3.85 sen... 
Dato’ Sri Bung Moktar bin Radin [Kinabatangan]: Boleh? 
Datuk Seri Haji Ahmad bin Haji Maslan [Pontian]: Silakan. 
Dato’ Sri Bung Moktar bin Radin [Kinabatangan]: Terima kasih Yang Berhormat 
Pontian sahabat saya. Apakah Yang Berhormat sedar bahawa mutakhir ini, akan-akan tidak ada 
pendekatan ataupun usaha yang cuba dilakukan oleh pemerintah untuk, pertama- bagaimana 
untuk mempertingkatkan memperkuatkan nilai mata wang kita? Tidak ada usaha. 
Kita lihat juga, tidak ada usaha daripada kerajaan untuk mempertingkatkan harga 
komoditi kita. Jadi apakah Yang Berhormat mungkin ingin melontarkan pandangan kepada 
kerajaan iaitu sudah menjadi pemerintah, maka tanggungjawab pemerintah ini untuk melihat 
semua sudut sama ada daripada pembangunan ekonomi, mempertingkatkan pembangunan 
rakyat dan sebagainya, bukan membuat U-turn, bukan Yang Berhormat Menteri membuat kerja 
tipu- kereta terbang dibuat oleh entrepreneur di Malaysia tiba-tiba dibawa daripada China drone 
pula. Ini rasa saya pemerintah yang tidak bertanggungjawab. Dan negara ini seolah-olah tidak 
ada pemerintah tidak ada berkepala. Minta pandangan Yang Berhormat. 
Timbalan Yang di-Pertua 
[Dato’ Mohd Rashid Hasnon]: Yang Berhormat 
Kinabatangan, bagikan kepada Yang Berhormat Pontian sekarang. Rujuk kepada perbahasan. 
 
 

DR. 3.12.2019 
64 
Datuk Seri Haji Ahmad bin Haji Maslan [Pontian]: [Ketawa] Saya kembali kepada 
perkara yang dibincangkan.  
Terima kasih apa yang disebut oleh Yang Berhormat Kinabatangan memang ekonomi 
tidak berkeadaan baik dari segi pasaran saham yang susut begitu banyak ya dan pasaran saham 
yang susut itu juga menghilangkan kekayaan negara kita sehingga RM350 bilion misalnya, susut 
pada jangka yang teruk iaitu sebanyak 330 mata misalnya. 
Mulai Mei tahun 1998 ya, sehingga sekarang ini mata wang kita sentiasa RM4.20 banding 
1 US Dollar dan RM4.17 sen semalam banding 1 US Dollar. Ini menyebabkan pasaran kita tidak 
pulih, diumumkan dalam akhbar hari ini bahawa, laporan MITI menyebut kita punya eksport 
menyusut lagi sekali. Bulan September eksport kita menyusut dan bulan Oktober eksport kita 
menyusut. Tidak ada siapa yang boleh menafikan perkara ini dan angka-angka ekonomi ini sukar 
untuk kita sembunyikan. Itu adalah fakta-faktanya. 
Seterusnya yang ingin saya- dalam minit-minit yang terakhir ini, saya ingin bertanya 
apakah pendapat Bank Negara, Kementerian Kewangan mengenai mata wang digital? 
Contohnya bitcoin ya dan segala jenis mata wang digital yang cuba ditimbulkan di negara kita, 
contohnya Harapan Coin. Yang Berhormat Shah Alam Menteri Wilayah misalnya telah 
melancarkan Harapan Coin. Saya tidak tahu apa yang berlaku? Ada harapan ataupun tidak pada 
coin itu. Kemudian, berapa hayat mata wang ringgit, ataupun mata wang syiling ini? Hayatnya 
berapa lama, berapa tahun sebelum ditukar ganti? 
 Akhirnya saya ingin bertanya tentang kejadian wang palsu. Berapa banyak tangkapan 
telah dibuat mengenai kejadian-kejadian wang palsu sama ada RM100 atau RM50 ataupun 
ringgit-ringgit yang lain. Biasanya wang palsu ini mereka meletakkan angka yang paling tinggi 
iaitu mungkin RM100. Adakah perkara itu suatu tahap yang mengkhuatirkan? Dan saya ingin 
bertanya, apakah tindakan-tindakan yang telah dibuat mengenai pengedaran wang palsu? 
Terima kasih.  
Timbalan Yang di-Pertua [Dato’ Mohd Rashid Hasnon]: Terima kasih Yang Berhormat 
Pontian. Ahli-ahli Yang Berhormat jam telah menunjukkan 1.01 minit. Dewan berhenti rehat dan 
disambung semula 2.30 petang dengan Yang Berhormat Tebrau dan juga Yang Berhormat 
Rompin, Yang Berhormat Kuala Terengganu. Terima kasih. 
[Mesyuarat ditempohkan pada pukul 1.01 tengah hari] 
[Mesyuarat disambung semula pada pukul 2.30 petang] 
[Timbalan Yang di-Pertua (Tuan Nga Kor Ming) mempengerusikan Mesyuarat] 
Timbalan Yang di-Pertua [Tuan Nga Kor Ming]:  Ahli-ahli Yang Berhormat, Mesyuarat 
disambung semula. Memandangkan petang ini kita ada empat rang undang-undang untuk 
diluluskan yang mana Yang Berhormat Menteri akan gulung pada pukul 3.30 petang.  Okey, 
sekarang saya jemput, Yang Berhormat Pontian sudah habis kah? [Disampuk] Sekarang Yang 
Berhormat Tebrau.  Selepas itu Yang Berhormat Rompin, sila. 
 
 
 
 

DR. 3.12.2019 
65 
2.32 ptg.  
Tuan Steven Choong Shiau Yoon [Tebrau]:  Terima kasih Tuan Yang di-Pertua.   
Timbalan Yang di-Pertua [Tuan Nga Kor Ming]:  Masa 10 minit. 
Tuan Steven Choong Shiau Yoon [Tebrau]:  Ya.  Saya hanya ada dua perkara hendak 
sentuh mengenai Rang Undang-undang Mata Wang dan juga Rang Undang-undang Bank 
Negara Malaysia.  Perkara yang pertama adalah mengenai pengaliran wang keluar dari Malaysia.  
Ini merupakan satu isu yang agak serius kerana banyak wang dialihkan keluar Malaysia melalui 
pengubahan wang haram.   
Biasanya ini adalah berkaitan dengan aktiviti-aktiviti rasuah. Jumlah wang yang dicuri 
melalui rasuah mungkin tidak dapat mengalir semula dalam pasaran tempatan akibat penerima 
rasuah cenderung menyimpan wang rasuah dalam mata wang lain.  Bank Negara Malaysia pada 
1 Januari 2019 telah mewajibkan bank-bank melaporkan sebarang transaksi tunai melebihi 
RM25,000 untuk tujuan menyusahkan proses pengubahan wang haram. 
Saya ingin minta Yang Berhormat Menteri menyatakan sejauh manakah langkah yang 
baru ini telah mengurangkan jumlah wang yang mengalir keluar secara haram dan secara tidak 
langsung sejauh manakah langkah ini telah mengurangkan kes rasuah di negara kita? 
Tuan Sanisvara Nethaji Rayer a/l Rajaji [Jelutong]:  Minta laluan, Yang Berhormat. 
Timbalan Yang di-Pertua [Tuan Nga Kor Ming]:  Ya, sila. 
Tuan Sanisvara Nethaji Rayer a/l Rajaji [Jelutong]:  Adakah Yang Berhormat Menteri 
sedar bahawa langkah-langkah baru yang telah diperkenalkan oleh Bank Negara dan bank-bank 
juga ada yang begitu rumit di mana terdapat rungutan daripada kaum keluarga yang ingin 
menghantar wang ke luar negara. Kalau wang itu diniatkan dihantar untuk membiayai 
perbelanjaan pelajaran anak-anak mereka di UK, Australia dan sebagainya.  
Kalau kita lihat dahulu sebelum 2016, 2017 tidak begitu ketat syarat-syarat yang telah 
ditetapkan, yang telah dinyatakan tetapi sekarang kita lihat banyak sangat syarat yang diwajibkan 
oleh bank-bank.  Jadi, saya ingin tanya adakah secara tidak langsung ini juga akan menyukarkan 
lagi proses penghantaran wang oleh ibu bapa kepada anak-anak mereka di luar negara? Cuma 
minta pandangan Yang Berhormat supaya ia tidak begitu rumit.  Terima kasih. 
Tuan Steven Choong Shiau Yoon [Tebrau]:  Okey, pandangan saya kita menghadapi 
pengubahan wang haram itu adalah sebab Bank Negara Malaysia wujudkan langkah untuk 
memastikan itu akan dikurangkan, jadi ini memang akan ada kita kata kesan kepada ibu bapa 
yang hantar.  Jadi saya berharaplah Bank Negara Malaysia boleh ambil perhatian dalam isu ini 
untuk tidak menyusahkan ibu bapa yang akan hantar duit kepada anak mereka di luar negara. 
Tuan Sanisvara Nethaji Rayer a/l Rajaji [Jelutong]:  Yang Berhormat, saya cuma ingin 
bawa satu lagi perkara.  Saya telah pergi sendiri untuk membuka akaun di bank dan selepas dua 
minggu mendapat panggilan dan mereka memaklumkan saya. “Excuse me Sir, you are a 
politically active person”. I am sure, saya yakin semua Yang Berhormat sendiri pernah mengalami 
 
 

DR. 3.12.2019 
66 
pengalaman ini.  You are politically active person, walaupun wang yang didepositkan mereka 
perlu mendapat kelulusan daripada ibu pejabat. 
So, saya di sini tertanya-tanya dan saya beritahu, “Look, I am a member of Parliament 
from Pakatan Harapan”.  They said, “YB whether you are from Pakatan Harapan or Barisan, you 
are politically active person and we have to be very careful before we approve your transaction”.  
So, saya minta dan rayu kepada Yang Berhormat supaya... 
Tuan Su Keong Siong [Kampar]:  Minta laluan, Yang Berhormat Jelutong. 
Tuan Sanisvara Nethaji Rayer a/l Rajaji [Jelutong]:  Saya habiskan, Yang Berhormat. 
Supaya janganlah mangsa ahli-ahli politik seperti Ahli Parlimen.  Although we are politically active 
person, we are people who are not corrupted, dengan izin.  We earn our salary in a proper and 
clean manner.   
So, saya minta perkara ini, saya risau kerana kalau tahun depan anak saya ingin pergi 
belajar di UK dan sebagainya.  Saya hendak hantar umpamanya RM20,000, RM20,000 itu adalah 
dalam mata wang UK, two thousand pounds.  Saya perlu tunggu untuk tiga, empat bulan sebelum 
mendapatkan kelulusan.  Oleh kerana saya merupakan politically active person, dengan izin 
Yang Berhormat. 
Tuan Su Keong Siong [Kampar]:  Terima kasih, Yang Berhormat Tebrau kerana bagi 
laluan. [Dewan ketawa] 
Tuan Steven Choong Shiau Yoon [Tebrau]:  Sekejap sahaja. [Dewan ketawa] 
Tuan Su Keong Siong [Kampar]:  Adakah Yang Berhormat Jelutong juga sedar bahawa 
bukan sahaja kami sebagai ahli politik tetapi pasangan kami, isteri kami juga tertakluk kepada isu 
ini di mana mereka akan check akaun isteri kami, kita juga terlibat dalam isu itu.  Jadi, adakah 
Yang Berhormat Jelutong sedar ataupun tidak? 
Tuan Steven Choong Shiau Yoon [Tebrau]:  Okey, saya sambung dengan masalah 
yang kedua. 
Tuan Sanisvara Nethaji Rayer a/l Rajaji [Jelutong]:  Serah balik kepada saya. 
[Berucap tanpa menggunakan pembesar suara]  
Tuan Steven Choong Shiau Yoon [Tebrau]:  [Ketawa] Tidak, tidak.  Tidak izinkan, tidak 
bagi laluan.  Tuan Yang di-Pertua, rang undang-undang ini tidak merangkumi pengawalseliaan 
wang digital.  Wang digital ataupun wang kripto adalah mata wang maya.  Ia merupakan satu 
bentuk token digital yang membolehkan penggunanya berurusan terus dengan individu tanpa 
perlu melalui institusi kewangan. 
Contohnya wang mata wang kripto ialah bitcoin, ether dan Litecoin.  Setakat Januari 
2018, terdapat 1,380 versi mata wang kripto.  Mata wang kripto telah mencetuskan satu 
fenomena di seluruh dunia.  Mata wang digital yang dicipta oleh pakar komputer itu telah 
berkembang dengan pesat dalam tempoh 10 tahun lalu dan semakin diterima ramai sebagai satu 
bentuk komoditi untuk pelaburan.  Namun disebabkan urus niaga mata wang kripto tidak dikawal 
selia oleh bank pusat seperti Bank Negara, pengguna terdedah kepada pelbagai risiko untuk 
mengalami kerugian termasuk menjadi mangsa skim penipuan. 
 

DR. 3.12.2019 
■1440 
67 
Ini disebabkan oleh nilai mata wang digital ditentukan oleh banyak transaksi yang dibuat 
iaitu bilangan pengguna dan teknologi blockchain. Ciri-ciri tersebut menjadikan mata wang digital 
bersifat spekulasi kerana sangat mudah dimanipulasikan oleh pasaran berbanding nilai mata 
wang konvensional, nilainya bergantung kepada asas ekonomi negara yang mengeluarkan mata 
wang tersebut. Dengan kata lain nilai mata wang digital tidak terikat dengan kegiatan ekonomi 
seperti aktiviti pertanian, perniagaan dan perlombongan yang boleh mencipta nilai ekonomi. 
Sebaliknya nilai mata wang digital hanya berkaitan semata-mata dengan keyakinan 
pengguna sendiri tanpa penciptaan nilai ekonomi kukuh. Berbanding dengan ringgit mata wang 
kripto tidak mempunyai wang fizikal seperti syiling dan wang kertas walaupun mata wang digital 
boleh berfungsi sebagai unit akaun nilai tersimpan atau medium pertukaran, ia tidak digunakan 
atau sah diperlakukan secara meluas.  
Sebahagian mata wang kripto hanya boleh digunakan dalam ekonomi maya seperti 
dalam permainan atas talian tetapi ada juga yang boleh digunakan untuk membuat pembelian 
barangan dan perkhidmatan dalam ekonomi sebenar dan boleh ditukar kepada wang tunai. Bank 
Negara Malaysia tidak mengizinkan, mengesahkan, melesenkan atau menyokong mana-mana 
entiti yang terlibat dalam perkhidmatan pertukaran mata wang digital. Ini kerana Bank Negara 
Malaysia tidak pernah mengiktiraf mata wang lain selain ringgit. 
Walau bagaimanapun kalau rakyat sudah menerimanya dan terlibat dalam transaksi 
mata wang digital maka Bank Negara Malaysia sebagai penguasa kewangan mahu tidak mahu 
terpaksa terlibat sama. Bank Negara Malaysia perlu mengawal selia mata wang digital bagi 
mengelakkan orang ramai terpedaya dan mengalami kerugian. Inilah satu permohonan daripada 
saya dan dengan ini saya ingin menyokong rang undang-undang ini. Terima kasih. 
Timbalan Yang di-Pertua [Tuan Nga Kor Ming]: Terima kasih Yang Berhormat Tebrau, 
sekarang saya menjemput Yang Berhormat Rompin. Yang Berhormat Rompin tiada di dalam 
Dewan. Yang Berhormat Kuala Terengganu, sila. Selepas itu, Yang Berhormat Bukit Bendera. 
2.43 ptg. 
Tuan Haji Ahmad Amzad bin Mohamed @ Hashim [Kuala Terengganu]: Terima kasih 
Tuan Yang di-Pertua. Pertama sekali saya menyambut baik penggubalan dan pembentangan 
rang undang-undang ini kerana melibatkan soal pengurusan, pengawal seliaan, aktiviti 
perniagaan pemprosesan dan hal-hal lain yang berkait dengan mata wang di Malaysia. Bagi saya 
rang undang-undang mata wang ini sangat unik dan sentimental. Malaysia pernah menggunakan 
pelbagai mata wang suatu ketika dahulu seperti wang kertas estet Constantinople, duit pitis orang 
Terengganu sebut ‘pitih’ walaupun dieja ‘pitis’, keping Kelantan dan keping Terengganu. Di 
Terengganu kalau 50 sen disebut ‘samah’. 
Saya mencadangkan agar istilah mata wang sahaja dimasukkan di dalam fasal 2 yang 
mentakrifkan beberapa perkataan dan ungkapan yang digunakan di dalam akta ini. Setelah kita 
merdeka Malaysia mempunyai mata wang sendiri. Susulan dengan penubuhan Bank Negara 
 
 

DR. 3.12.2019 
68 
Malaysia pada tahun 1959, kemudian Bank Negara Malaysia mempunyai mandat untuk 
mengawal selia aktiviti berkaitan mata wang maka dengan itu menamatkan penggunaan Malayan 
Dollar dan memperkenalkan mata wang sendiri pada tahun 1966. 
Tujuh tahun selepas itu ringgit mula diapungkan secara terbuka. Ia sedikit sebanyak 
melambangkan kejituan patriotisme negara. Saya juga berharap agar Bank Negara Malaysia 
dapat memikirkan satu solusi yang ampuh untuk mengukuhkan nilai tukaran mata wang ringgit 
kita berbanding negara lain kerana di dalam tempoh 2 Januari 2019 hingga 2 Disember 2019 kita 
dapati berlaku kejatuhan di dalam mata wang kita. Misalnya, USD1 pada Januari tahun ini 
RM4.13 jatuh kepada RM4.17, 1 British Pound – RM5.26, pada Januari jatuh RM5.39, Japanese 
Yen untuk setiap 100 – RM3.78 jatuh kepada RM3.81, begitu juga Baht Thailand RM12.77 jatuh 
kepada RM13.82 dan pelbagai lagi. 
Saya ingin menitikberatkan tentang standard kualiti dan faktor keselamatan mata wang 
Malaysia sepertimana yang telah digariskan oleh Bank Negara Malaysia. Saya percaya tahap 
kualiti dan keselamatan wang Malaysia sentiasa diawasi bagi menggelakkan eksploitasi oleh 
pelbagai pihak yang tidak bertanggungjawab. Dalam hal ini saya ingin mendapatkan penjelasan 
daripada Yang Berhormat Menteri tentang beberapa kes penangkapan warga asing Afrika yang 
mendalangi sindiket black money atau wang palsu di Malaysia. 
Adakah mereka mempunyai rangkaian tertentu kerana ia sering kali dilakukan oleh 
warganegara yang sama? Adakah kementerian mempunyai statistik semasa 
tentang 
penangkapan sindiket mata wang palsu ini? Seterusnya, saya ingin bertanya mengenai perkara 
berkaitan dengan soal melucut status sah diperlakukan mata wang kita. Transaksi tunai 
memudahkan seseorang mengelak pembayaran cukai yang sepatutnya dengan melaporkan 
pendapatan dari yang sepatutnya atau dengan melaporkan pendapatan yang kurang daripada 
jumlah pendapatan sebenar. 
Ini banyak dilakukan oleh peserta ekonomi gelap yang menyebabkan kehilangan hasil 
cukai kepada kerajaan dan mengurangkan daya saing kepada perniagaan yang sah. Terdapat 
kes-kes yang menunjukkan peningkatan penggunaan wang tunai terutamanya di dominasi yang 
tinggi oleh suspek jenayah terutamanya bagi tujuan kegiatan rasuah, penyalahgunaan kuasa dan 
pemerdagangan manusia.  
Ekoran itu saya ingin bertanya beberapa perkara, adakah Bank Negara Malaysia 
bercadang untuk menarik balik dari edaran yakni melucut status sah diperlakukan sebarang 
dominasi wang seperti yang dilaksanakan di negara India? Bagaimanakah Bank Negara 
Malaysia akan memastikan kelancaran proses penukaran wang yang dilucut status sah 
diperlakukan? Apakah nilai wang yang telah dilucut status sah diperlakukan akan luput jika tidak 
ditukarkan di dalam tempoh yang tertentu? 
Sementara itu, saya juga ingin mendapatkan penjelasan daripada Kementerian 
Kewangan berhubung penggunaan mata wang kripto. Berdasarkan laporan kajian yang bertajuk, 
“Regulation of Virtual Currencies: Mitigating the Risks and Challenges Involved” telah 
menyatakan beberapa perkara yang penting. 
 

DR. 3.12.2019 
69 
Pertama, pengaliran wang kripto dikawal oleh mesin kriptografi dan tidak tertakluk 
kepada undang-undang di Malaysia. Namun ia boleh membeli barangan di dalam ekonomi 
sebenar dan ditukar dengan wang tunai.  
Kedua, mata wang maya sukar untuk diharamkan malah ia dianggap sama seperti 
membuat pelaburan skim cepat kaya.  
Perkara 
ini perlu diselaraskan kerana segelintir masyarakat 
juga 
tidak dapat 
membezakan antara mata wang maya dengan mata wang elektronik yang semakin banyak 
diaplikasikan sekarang dengan menggunakan dompet digital atau digital wallet serta ia 
sebahagian daripada sistem wang flat. Saya mohon pihak kementerian menjelaskan beberapa 
isu yang saya bangkitkan sebentar tadi terima kasih. 
Timbalan Yang di-Pertua [Tuan Nga Kor Ming]: Terima kasih Yang Berhormat. 
Sekarang saya menjemput Yang Berhormat Bukit Bendera, selepas itu Yang Berhormat Gerik. 
2.48 ptg. 
Tuan Wong Hon Wai [Bukit Bendera]: Terima kasih Tuan Yang di-Pertua. Saya turut 
ingin menyertai perbahasan mengenai dengan rang undang-undang berkenaan dengan mata 
wang dan kalau kita meninjau dari segi sejarah perundangan, sumber kuasa berkaitan 
pengurusan dan operasi mata wang terkandung dalam Bahagian III, Akta Bank Negara Malaysia 
1958.  
Bahagian ini masih kekal walaupun akta tersebut telah dimansuhkan dan diangkat 
menjadi akta Bank Negara. Saya rasa adalah tepat pada masanya kita mewujudkan satu bill, 
satu rang undang-undang atau satu akta tersendiri dengan 70 seksyen dan dua jadual untuk 
menguruskan perkara-perkara berkenaan dengan mata wang. Kita perlu menyediakan kerangka 
undang-undang yang lebih menyeluruh dan kawal selia ke atas pemprosesan mata wang. 
Beberapa perkara yang saya ingin bangkitkan di sini, saya juga telah merujuk kepada seksyen 
22, Currency Act of Singapore. 
■1450 
Di negara Singapura, mereka juga mempunyai satu akta currency atau Currency Act.  
Dalam seksyen 22 Currency Act of Singapore, “Authority’s assets must not be less than currency 
in circulation”.  Maksudnya, kalau currency yang sedang dalam edaran pasaran, ia tidak boleh 
kurang daripada aset kerajaan.  Satu seksyen yang jelas di bawah seksyen 22 di Singapura yang 
tidak terdapat dalam Currency Bill yang kita cadangkan pada hari ini.  So, saya minta penjelasan, 
sama ada kita boleh belajar― ataupun kenapa kita tidak masukkan klausa sedemikian?  
“Authority’s assets must not be less than currency in circulation”, seksyen 22 di Singapura. 
Saya juga ingin membangkitkan satu isu berkenaan dengan rang undang-undang ini 
yang juga memperkenalkan had transaksi tunai ataupun kita panggil CTL atau cash transaction 
limit dalam Jadual Kedua di bawah Rang Undang-undang Mata Wang.  Maksud kita 
memperkenalkan had transaksi tunai bagi mengekang eksploitasi transaksi tunai yang sukar 
dikesan dalam kegiatan jenayah dan aktiviti ekonomi gelap. 
 
 

DR. 3.12.2019 
70 
Saya ingin mendapat kepastian kerana kita juga mendengar pengumuman daripada 
Bank Negara bahawa pada 1 Januari 2020, cash transaction limit dicadangkan sebanyak 
RM20,000.  Akan tetapi, di bawah rang undang-undang ini, di Jadual Kedua, pada masa ini tiada.  
Boleh minta Yang Berhormat Timbalan Menteri memberikan penjelasan dengan lebih lanjut 
mengenai pengumuman Bank Negara dan juga di bawah Jadual Kedua di bawah rang undang-
undang ini yang nampaknya tidak selari.  Saya minta penjelasan daripada Yang Berhormat 
Timbalan Menteri. 
Saya juga ingin membangkitkan satu isu dalam rang undang-undang ini bahawa Bank 
Negara sebagai pengeluar tunggal mata wang di Malaysia dan kuasa untuk menjual mata wang 
pada harga selain daripada nilai muka bagi mempromosikan seni numismatik iaitu seni untuk 
percetakan nilai mata wang. 
Saya ingin membangkitkan isu berkaitan adalah kerana terdapat satu industri yang kecil 
yang dipanggil industri pengumpulan mata wang.  Mereka sering membuat percetakan imej-imej 
mata wang.  Bagaimana kalau warga numismatik ini mereka akan menghadapi kesukaran untuk 
menerbitkan buku numismatik berkenaan mata wang Malaysia?  Ini kerana Bank Negara tidak 
lagi membenarkan tandatangan Gabenor Bank Negara pada wang kertas yang dikongsi dalam 
buku.   
Selain tulisan “contoh” atau “spesimen”, penerbit juga diminta untuk memadam 
tandatangan gabenor dan juga tulisan “Wang kertas ini sah diperlakukan dengan nilai”.  Ini 
sekatan ke atas penggunaan gambar, lukisan atau reka bentuk mata wang yang penerbitan dan 
sebagainya sedikit sebanyak menyukarkan warga numismatik berkongsi ilmu dan menerbitkan 
buku numismatik.  Saya meminta supaya perkara ini diperjelaskan supaya kita semua boleh 
faham apa yang berlaku. 
Juga, saya ingin membangkitkan isu-isu berkenaan dengan digital money.  Ini kerana di 
bawah Rang Undang-undang Mata Wang ini, legal tender merupakan wang kertas dan juga coin 
atau syiling.  Terdapat istilah-istilah seperti token yang tidak begitu jelas maksudnya.  Sama ada 
Bank Negara pada masa depan berhasrat membuat kawal selia terhadap digital tokens, stable 
coins, digital money, cryptocurrency dan sebagainya? 
Buat masa ini, cryptocurrency, digital tokens dan sebagainya dikawal selia oleh Security 
Commission atau Suruhanjaya Sekuriti.  Bank Negara sebagai bank yang mengawal selia 
penerbitan mata wang harus juga diberi kuasa untuk kawal selia terhadap digital-digital token, 
cryptocurrency, stable coin dan sebagainya.  Saya ingin mendapat penjelasan, bagaimana 
pengagihan tugas antara Bank Negara dan juga Suruhanjaya Sekuriti?   
Saya rasa ini pada keseluruhannya rang undang-undang ini adalah menyeluruh dengan 
mengemas kini apa yang terhadap penerbitan mata wang sejajar dengan perkembangan yang 
terbaru dan juga mengoptimumkan kos pengurusan operasi mata wang melalui langkah-langkah 
meningkatkan keberkesanan operasi dan pengedaran semula mata wang.  Saya meminta 
penjelasan terhadap isu-isu yang saya bangkitkan tadi.  
Sekian, terima kasih. 
 

DR. 3.12.2019 
71 
Timbalan Yang di-Pertua [Tuan Nga Kor Ming]:  Terima kasih Yang Berhormat Bukit 
Bendera.  Sekarang saya jemput Yang Berhormat Gerik, selepas itu Yang Berhormat Rasah dan 
Yang Berhormat Rompin. 
2.56 ptg. 
Dato’ Hasbullah bin Osman [Gerik]:  Terima kasih Tuan Yang di-Pertua.  Saya juga 
ingin membahaskan Rang Undang-undang Mata Wang 2019.   
Pengalaman saya di sekolah dahulu dalam mata pelajaran Perdagangan, kita kalau 
bercakap soal mata wang, cuma ia berada di bawah bank pusat, Bank Negara.  Jadi, usaha yang 
dilakukan oleh pihak Kementerian Kewangan pada hari ini saya rasa lebih tersusun dan kita boleh 
melihat mata wang tadi dengan lebih baik dan ada kaedah-kaedahnya.  Kadang-kadang kita 
bersalahan pendapat dalam pasaran.   
Saya difahamkan dahulu wang sah ialah wang ringgit dengan wang syiling dan pihak 
peniaga boleh tidak mahu terima wang syiling dalam jumlah tertentu.  Tadi pihak Yang Berhormat 
Menteri telah menyatakan kalau wang syiling 25 keping, itu dianggap sah.  Kalau selebihnya itu 
pihak peniaga tidak mahu terima, sebenarnya ada undang-undang yang telah dinyatakan melalui 
Rang Undang-undang Mata Wang 2019. 
Saya selalu bertengkar dahulu.  Ada setengah kata boleh, ada setengah kata tidak boleh.  
Sebab, saya pernah mengajar mata pelajaran Perdagangan.  Jadi, wang syiling ini dahulu kita 
panggil wang tampang.  Ia ada jumlah tertentu yang boleh diterima.  Akan tetapi kalau kita tengok 
dalam sejarah, ada sesetengah orang untuk melengahkan masa, sengaja membayar dengan 
bawa wang syiling.  Dahululah.  Macam contoh penamaan calon, bila kata duit untuk penamaan 
pilihan raya, jadi mereka sengaja bawa wang syiling dengan harapan boleh melengah-lengahkan 
masa. 
Akan tetapi, dengan adanya rang undang-undang ini, suatu yang jelas untuk rakyat 
dalam negara ini boleh merujuk kepada Bank Negara di mana dalam Bank Negara sendiri ada 
Rang Undang-undang Matang Wang.  Walaupun secara detilnya saya tidak dapat ikuti tetapi 
saya amat bersetuju setiap fasal atau bahagian yang ada ini boleh membantu rakyat dalam 
negara. 
Tambahan pula dalam zaman moden ini, selain daripada wang kertas, wang syiling, kita 
juga ada kad kredit, ada juga di bank hari ini, untuk memudahkan, kita guna kad debit dan kad 
kredit.  Jadi, di sinilah saya ingin memohon penjelasan daripada pihak kerajaan, bagaimana 
selain daripada wang tunai dan juga wang syiling seperti cek, kita bayar gunakan kad ATM dan 
sebagainya tadi, adakah dimasukkan di dalam wang sah?   
Sedangkan kita kebanyakan dunia zaman moden ini melalui handphone, kita ada 
Maybank2u, kita ada CIMB atau bank-bank lain yang membolehkan kita membuat pembayaran 
secara tidak langsung memudahkan kita sebagai pengguna untuk membayar segala bil, segala 
pembayaran dengan PBT dan pelbagai agensi yang mengenakan bayaran untuk kita membuat 
pembayaran. 
 
 

DR. 3.12.2019 
72 
Saya pun melihat, masih ingat dalam pengalaman sejarah, iaitu suatu masa dahulu lebih 
kurang 10 tahun ke 15 tahun dahulu, kita ada wang ringgit bernilai RM1,000 dan RM500 tetapi 
dimansuhkan.  Hari ini cuma ada wang RM100, RM50, RM20, RM10, RM1, RM5. 
Jadi, pada masa ini yang kita tengok bagaimana? Apakah Bank Negara ataupun melalui 
rang undang-undang ini ada nilai-nilai mata wang nanti akan kita buat semula. 
■1500 
Saya juga ingin bertanya, ada rumour di pasaran luar mengatakan, kita akan tukar wang 
baru. Sejauh mana kebenaran tadi? Saya mohon penjelasan daripada pihak Menteri Kewangan 
untuk dijelaskan kepada rakyat bahawa wang yang ada ini mungkin hendak ditukarkan kepada 
yang baharu ataupun kita teruskan dengan nilai yang ada ini untuk membolehkan kita berada 
dalam pasaran. 
Dalam masa yang sama saya melihat dengan rang undang-undang yang ada tadi seperti 
mana kata Yang Berhormat Taiping tadi kadang-kadang bank ini bila kita keluar lebih daripada 
RM25 ribu, kita kena isytiharkan untuk apa wang tadi dikeluarkan padahal duit itu duit kita. Oleh 
sebab apa depa hendak kacau-kacau duit kita bila kita hendak keluarkan. Biasanya duit gaji. Duit 
gaji kita bukan. Jadi kita kadang-kadang hendak bayar buat ada sedikit kerosakan kereta, buat 
sedikit pembaikan rumah dan pelbagai lagi, maka kita bolehlah... 
Tuan Sanisvara Nethaji Rayer a/l Rajaji [Jelutong]: Yang Berhormat, saya hendak 
bantu Yang Berhormat juga. Saya pernah mengalami perkara ini seperti yang saya katakan... 
Dato’ Hasbullah bin Osman [Gerik]: Ya, sila Yang Berhormat Jelutong. 
Tuan Sanisvara Nethaji Rayer a/l Rajaji [Jelutong]: Terlampau banyak soalan ditanya 
di mana wang itu diperoleh. Bukan sahaja itu, kadangkala bila kita bawa jumlah yang besar untuk 
membayar Lembaga Hasil Dalam Negeri umpamanya, saki-baki yang telah dibayar dan tinggalan 
yang tidak dibayar umpamanya RM30 ribu dan RM40 ribu wang tunai dan saya sebagai peguam 
mendapat bayaran itu daripada seorang anak guam saya.  
Mereka meminta kami mengisytiharkan dari mana wang itu datang, dari akaun mana. 
Selepas dibayar wang itu disimpan. Kalau kita lewat, tidak dibayar kepada Lembaga Hasil Dalam 
Negeri kita didenda. Akan tetapi pihak bank tidak mahu bayar sebab mereka tunggu kelulusan 
daripada ibu pejabat. Jadi, macam-macam syarat-syarat yang dikenakan yang menyusahkan 
transaksi-transaksi pembayaran untuk dibuat. Terima kasih Yang Berhormat. 
Dato’ Hasbullah bin Osman [Gerik]: Terima kasih Yang Berhormat Jelutong. Ini 
kebanyakan kontraktor dan pihak-pihak yang berkaitan alami. Jadi, saya minta Menteri 
Kewangan boleh jelaskan supaya tidak timbul kekeliruan kerana ini sebenarnya kompelin secara 
senyap-senyap di kebanyakan di kalangan rakyat di bawah seperti mana kata Yang Berhormat 
Jelutong tadi. 
Saya pun mendengar selalu. Bukan sekadar itu, saya pun sendiri kadang Maybank hari 
ini kita keluar RM5,000, esok keluar RM5,000, lusa keluar RM5,000 mesti dia tanya punya. 
Betulkan? Jadi, eloklah Yang Berhormat Menteri jelaskan supaya sekurang-kurangnya pihak 
 
 

DR. 3.12.2019 
73 
bank perdagangan ini tidaklah terlampau menekan pengguna-pengguna yang menyimpan di 
bank-bank perdagangan. 
Seharusnya kita ingat terutama di kalangan ekonomi yang ada pada hari ini Yang 
Berhormat Menteri, ada di kalangan kita yang mempunyai wang tunai sudah takut hendak simpan 
di bank. Akan tetapi saya tengok bila ada rang undang-undang ini, dia ada satu harapan baharu 
yang boleh memberi peluang kepada mereka yang ada tunai jangan ada rasa takut. Bank inilah 
tempat untuk kita simpan wang. Kalau kita simpan di rumah, ada kemungkinan rumah terbakar 
dan timbul pelbagai perkara yang boleh menyebabkan wang tadi hilang lesap terus.  
Jadi, di sini juga- kadang-kadang Bank Perdagangan ini banyak taik minyaknya. Kalau 
yang rosak itu hilang nombor, dia tidak mahu terima. Dia suruh kita pergi ke bank pusat. Bank 
Pusat- Bank Negara di Kuala Lumpur. Kalau duduk di Gerik, faham-faham sahajalah kerana 
hendak tukar RM50 yang hilang nombor bilangan duit tadi, sedikit punya hendak dapat RM50 
tetapi kena datang ke Kuala Lumpur. Belanja RM100 hendak dapat RM50. 
Cuba Yang Berhormat Menteri bayangkan, kita bagi arahan kepada bank-bank 
perdagangan yang ada di daerah masing-masing seperti Bank Simpanan Nasional, bank yang 
biasa ada lah. Bank CIMB ini pun tidak tahulah sejak awal tahun sudah beberapa cawangan di 
luar bandar ini semua kena tutup. Bank yang masih buka lagi ini Maybank. Maka diharapkan 
pihak kerajaan memberi perhatian dan tumpuan supaya bank perdagangan jangan menekan 
pengguna-pengguna ataupun yang menyimpan di bank. Mereka kaya kerana kita orang ramai 
menyimpan di bank perdagangan sama ada kita membuat simpanan saving ataupun simpanan 
tetap ataupun current account. 
Maka, saya terlihat dalam sini denda yang dikenakan ini memang tinggi. Cuma saya 
hendak tanya sedikit money changer ini duduk bawah yang mana? Jadi, sebab sebenarnya hari 
ini ramai orang guna money changer. Akan tetapi dengan adanya rang undang-undang ini, ia 
akan memberi satu peraturan baru yang orang akan bimbang. 
Seperkara lagi yang saya hendak bangkitkan seperti yang saya dengar duit coin yang 
macam Menteri Wilayah sebut itu, saya pun kadang-kadang antara faham dan tidak faham. 
Adakah rang undang-undang ini membenarkan coin tadi boleh berada dalam pasaran oleh sebab 
difahamkan Malaysia tidak ada. Kalau siapa yang main coin tadi, ia macam pasaran saham kena 
tukar di Singapura, Thailand atau di Indonesia. Minta penjelasan daripada Yang Berhormat 
Menteri Kewangan. 
Difahamkan perniagaan ini juga boleh memberi keuntungan yang besar kepada rakyat. 
Kalau benda ini boleh memberi keuntungan tidak berunsur judi, apa salahnya kita bagilah satu 
peraturan yang membenarkan rakyat menggunakan bidang tersebut sebagai salah satu daripada 
peluang pekerjaan baru kepada generasi muda. Sekian, terima kasih. Saya menyokong rang 
undang-undang ini. 
Timbalan Yang di-Pertua [Tuan Nga Kor Ming]: Terima kasih Gerik. Sekarang saya 
jemput Yang Berhormat Rompin. Masa dihadkan kepada lima minit memandangkan Menteri akan 
jawab 3.30 petang. Sila. 
 

DR. 3.12.2019 
74 
3.06 ptg. 
Dato’ Sri Hasan bin Arifin [Rompin]: Terima kasih Tuan Yang di-Pertua. Saya ingin 
membincangkan kuasa-kuasa bank pusat dan jualan mata wang. Dalam sejarah ada dua 
peristiwa penting dalam Bank Negara terlibat, satunya adalah terlibat dari segi dagangan mata 
wang. Ternyata ia memberi satu sejarah yang tidak baik kepada negara. Keduanya adalah 
apabila wang Bank Negara memutuskan to insulate- kerajaan di bawah Tun Mahathir, to insulate 
our economy bukan isolate, to insulate our economy. Ini di mana kita pegging US Dollar 3.8 
dengan Ringgit dan kita capital control dan legal tender daripada segi currency kita hanya laku di 
dalam negara bukan di luar negara. 
Kesan ini nampak satu perkara yang sangat berkesan ketika itu dalam mengawal krisis 
ekonomi di Asia ketika itu di mana local bank exposure kepada pinjaman US Dollar sangat tinggi. 
Akan tetapi saya ingin tekankan dalam keadaan sekarang ini kita harus biarkan Bank Negara 
independent daripada segi monetary policynya. Dalam keadaan ekonomi negara dasar-dasar 
fizikal terhad di mana tidak ada rangsangan ekonomi defisit fizikal semakin membesar, ruang 
untuk pertumbuhan ekonomi semakin tidak banyak boleh dilakukan oleh kerajaan hari ini 
disebabkan dasar polisi, tax policy dan sebagainya. 
Oleh itu kita harap Bank Negara harus diberi kuasa independent untuk menentukan 
monetary policy dalam menentukan pertumbuhan ekonomi dalam negara. Di negara-negara di 
jiran kita, kita lihat di Singapura, Vietnam dan Indonesia ada tendency untuk menurunkan kadar 
interest, OPR. Akan tetapi nampaknya tidak ada langkah-langkah Bank Negara untuk 
menurunkan kadar interest bagi membantu pertumbuhan ekonomi dalam negara dan bagi 
menambahkan lagi circulation of money dalam ekonomi negara kita bagi membantu 
pertumbuhan ekonomi. 
Ini sangat penting kerana saya katakan tadi monetary policy harus seimbang bila dasar 
fizikal negara tidak membantu pertumbuhan ekonomi negara. Bukan mudah saya nampak bagi 
kerajaan hari ini yang mengalami krisis kepimpinan dasar yang belum jelas menentu bagi dasar-
dasar negara, keyakinan pelabur yang begitu rendah, eksport yang masih menjunam. Kita harap 
currency US Dollar ini harus bergerak biar market menentukan. Jangan ada interference daripada 
government untuk menentukan US Dollar ini kerana biarlah ekonomi itu membuat adjustment dia 
sendiri kepada pertumbuhan ekonomi dalam rantau ini mahupun di dunia ini. 
■1510 
Eksport yang semakin mengurang, jumlah eksport dari US Dollar kalau kita lihat, eksport 
dalam US Dollar negara turun dengan banyak tetapi oleh kerana  the possesion of ringgit ia 
membantu meningkatkan eksport negara kita ini.  Jadinya Yang Berhormat Menteri Kewangan, 
kita harus membiarkan fungsi Bank Negara itu satu fungsi yang independent, menentukan Dasar 
Monetari Polisi. 
Keduanya is their circulation of money US Dollar ini dalam negara kita.  Adakah kita 
sebenarnya monitor berapakah sebenarnya circulation of US Dollar dalam negara kita ini kerana 
 
 

DR. 3.12.2019 
75 
the black market ya – current US Dollar you know, circulation of US Dollar in our country, I mean 
to say. Berapakah sebenarnya? Tadi Yang Berhormat Tebrau membangkitkan satu perkara yang 
sangat penting dalam ekonomi iaitu berapakah circulation ringgit dalam negara kita berbanding 
dengan nilai property ekonomi kita. Adakah dia lebih, dia kurang, adakah Bank Negara printing 
money? You print money. 
Begitu juga dengan US Dollar. Berapa sebenar circulation of US Dollar dalam negara kita 
ini bagi membantu untuk menyekat the black economy? Berapakah anggaran penurunan kadar 
– jangkaan kerajaan, adakah ringgit akan terus merosot bila adanya perang perdagangan antara 
Amerika dan China? Apa kesannya kepada ringgit kita?  Adakah ada possibility the currency war 
dengan izin between Amerika Syarikat dengan China yang memberi kesan langsung kepada 
ringgit kita? Ini adalah perkara-perkara yang saya cukup bimbang dan memerlukan kerajaan yang 
mantap, kerajaan yang stabil. Selagi kerajaan ini tidak stabil, tidak ada keberanian untuk kerajaan 
hari ini membuat dasar-dasar yang di luar kotak. Umpamanya Perdana Menteri, Tun Mahathir 
pernah membuat satu dasar, saya katakan tadi pada tahun 1988 bila kita insulate our economy 
dengan izin.  
Adakah sekarang ini kerajaan hari ini mampu untuk membuat dasar-dasar yang di luar 
kotak untuk menghadapi suasana ekonomi yang tidak jelas di rantau ini mahupun di dunia ini? 
Inilah kebimbangan semua orang dan ini menyebabkan kadar kemiskinan akan terus bertambah. 
Saya sekali lagi mengulangi bahawa di Dewan ini, mana-mana ahli ekonomi yang mengatakan 
bahawa dalam keadaan ekonomi hari ini, ekonomi Malaysia hari ini, KDNK kita berkembang, 
eksport struktur ekonomi kita telah berubah. Mana-mana ahli-ahli ekonomi dalam negara boleh 
mengatakan bahawa SST itu lebih baik daripada GST, dia harus pergi sekolah balik, sekolah 
balik. Terima kasih Tuan Yang di-Pertua.  
Timbalan Yang di-Pertua [Tuan Nga Kor Ming]:   Ya, terima kasih Yang Berhormat 
Rompin, sekarang saya jemput Yang Berhormat Rasah. Selepas itu Yang Berhormat Pendang, 
Yang Berhormat Jelutong dan Yang Berhormat Beluran.  
3.13 ptg, 
Tuan Cha Kee Chin [Rasah]:  Terima kasih Tuan Yang di-Pertua atas peluang yang 
diberikan kepada saya pada petang ini untuk membahaskan Rang Undang-undang Mata Wang 
2019 yang baru saja dibentangkan oleh Yang Berhormat Timbalan Menteri. Saya menyambut 
baik rang undang-undang baharu ini sebab bagi saya ia menunjukkan komitmen kerajaan dalam  
mewujudkan integriti kewangan yang tinggi untuk negara kita selepas kita dilanda, dilabelkan 
sebagai negara yang mengamalkan kleptokratik sebelum ini. Jadi bagi saya ia akan dapat 
menaikkan semula reputasi kewangan negara dalam memastikan bahawa mata wang kita 
sentiasa dalam  keadaan yang betul dan memastikan segala transaksi yang dilakukan dalam 
landasan yang betul. Jadi saya menyambut baik. 
Cuma saya ada beberapa perkara yang memohon penjelasan daripada Yang Berhormat 
Timbalan Menteri iaitu berkenaan dengan selepas Rang Undang-undang Mata Wang ini 
 
 
 
 
 
 
 

DR. 3.12.2019 
76 
diluluskan oleh Parlimen dan dikuatkuasakan sebagai akta, apakah ia dapat membendung 
kegiatan ataupun aliran wang haram sama ada ke dalam negara kita ataupun dari negara kita ke 
luar.   
Saya berikan beberapa contoh. Tadi rakan-rakan ada sebutkan bahawa terutamanya ahli 
politik selalu diberikan label yang negatif. Bukan setakat Yang Berhormat Jelutong kah, siapa-
siapa kena, saya rasa semua kena, tidak kira daripada parti mana dan saya sendiri, ahli  keluarga 
saya pun kena juga disebabkan ada ahli politik tertentu yang telah melakukan sesuatu yang 
menyebabkan ialah disebabkan nila setitik, rosak susu sebelanga. Semua orang kena. Oh! Dia 
nampak ahli politik, dia kata ini tidak betul dan sebagainya.  Termasuk adik saya, keluarga saya 
pun kena. Dia nampak, oh! Ini tidak boleh ini.  Lepas itu kena perlukan tapisan tertentu.  
Jadi saya mohon apakah dengan adanya akta baharu ini, lepas diluluskan, ia akan 
membendung ataupun mewujudkan satu pendekatan mekanisme yang baik untuk pastikan tiada 
aliran keluar wang ringgit kita khasnya keluar negara sebab pernah ada seorang mantan Menteri 
Besar hantar RM10 juta ke UK, 10 tahun yang dulu. Lepas itu tidak ada tindakan dan sebagainya. 
Perkara sebegini saya rasa umum tahu, ya dan ada bekas Menteri yang hantar berjuta-juta ke 
luar. Belilah macam-macam, kondominium, banglo di luar dan sebagainya dan kita tidak hendak 
perkara ini berulang dengan keadaan tidak pasti di mana punca sumber tersebut. Jadi saya 
mohon penjelasan, apakah mekanisme? 
Kedua saya  nampak di Bahagian III, khasnya seksyen 18, sekiranya sesiapa yang 
terjebak disabitkan dengan kesalahan tersebut, hukumannya kalau tidak silap saya RM50 juta 
ataupun penjara. Saya nampak, ya memang berat, tetapi saya percaya kenapa letak figure ini. 
Sudah pasti, sudah tentu ada sebab, ya, ada alasan yang kukuh. Jadi, saya mohon penjelasan 
daripada Yang Berhormat Timbalan Menteri supaya tidak dipersalahkan nanti esok kata kita 
zalimlah, kerajaan zalim letak tinggi sangat, sebab mesti ada sebab. Saya yakin, cuma saya 
minta penjelasan daripada Yang Berhormat Timbalan Menteri. 
Perkara ketiga yang saya hendak sebutkan pada petang ini adalah berkenaan dengan 
apakah rang undang-undang baru ini dikuatkuasakan esok, dapat membentuk ataupun dapat 
regulate. Sekarang ini banyak mata wang maya, online. Banyak transaksi online. Ini saya sebut 
online ini tidak semestinya online yang perjudian tetapi online yang banyak transaksi yang 
melibatkan keperluan semasa pada ketika ini. Jadi apakah akta ini mempunyai fungsi ataupun 
peranan untuk regulate mata wang maya online tersebut.  
Perkara terakhir yang saya sebutkan pada petang ini adalah berkenaan dengan seksyen 
20 iaitu kesalahan meleburkan mata  wang syiling.  Ya, kita tahu, banyak ini memang, banyak 
syiling itu sebab logam dia mempunyai nilai yang tinggi. Jadi macam manakah mekanisme kita 
untuk membendung perkara ini. Walaupun sudah ada undang-undang, kadang hendak 
membendung itu payah dan sekiranya boleh, saya mohon cadangkan supaya ada satu 
jawatankuasa khas dan sebagainya, mungkin di peringkat akar umbi sebab benda ini kalau kita 
harapkan Bank Negara saja, saya rasa payah Bank Negara hendak kawal semua. Jadi, saya 
mohon... 
 
 
 

DR. 3.12.2019 
77 
Timbalan Yang di-Pertua [Tuan Nga Kor Ming]:   Sila menggulung.  
Tuan Cha Kee Chin [Rasah]:  Ya, saya belum lagi Tuan Yang di-Pertua. Tidak apalah, 
saya ikut arahan Tuan Yang di-Pertua saja.  Saya berhenti dekat sinilah.  Terima kasih Tuan 
Yang di-Pertua.  
Timbalan Yang di-Pertua [Tuan Nga Kor Ming]:   Ya, terima kasih menepati masa.  
Sekarang saya jemput Yang Berhormat Pendang. Sama juga ya, lima minit.  
Tuan Haji Awang bin Hashim [Pendang]: Saya, okey, terima kasih. 
Timbalan Yang di-Pertua [Tuan Nga Kor Ming]:   Lebih saya tamatkan saya. Itu saja. 
Tuan Haji Awang bin Hashim [Pendang]: Saya berhenti seminit sebelum lima minit. 
Okey, terima kasih Tuan Yang di-Pertua.   
Timbalan Yang di-Pertua [Tuan Nga Kor Ming]:  Ya. 
Tuan Haji Awang bin Hashim [Pendang]: Rang Undang-undang Mata Wang 2019 
yang dicadangkan untuk mengadakan peruntukan untuk mengurus, mengawal selia perniagaan 
dan memproses mata wang adalah satu usaha yang baik. Namun Kementerian Kewangan harus 
menjelaskan secara rasional apakah keperluan sebenar RUU ini digubal kerana pada masa yang 
sama Akta Bank Negara Malaysia 2009, Bahagian 8 telah memperuntukkan secara khusus 
mengenai mata wang. Sekiranya perkara tersebut telah wujud, mengapa perlu diwujudkan satu 
lagi RUU Mata Wang ini. 
Kementerian Kewangan juga dituntut untuk memberikan penjelasan mengenai statistik 
penjenayah pemalsuan wang yang telah berlaku di Malaysia. Daripada carian yang dibuat, 
terdapat beberapa kes atau sindiket yang berjaya diberkas oleh pihak polis.  Contohnya di Alor 
Setar dan Shah Alam.  Sehingga ke hari ini berapakah jumlah sebenar sindiket pemalsuan wang 
telah disiasat dan didakwa.  
■1520 
Adakah terdapat ‘jerung’ yang mendalangi pembekalan mesin bahan untuk jenayah 
pemalsuan wang tersebut? Tular pada bulan lalu, kenyataan seorang profesor dari Pusat 
Pengajian Sains Farmasi, USM yang mendakwa menerima maklumat daripada pihak industri 
penghasilan wang kertas di Malaysia mengandungi lemak babi. Adakah betul atau tidak? Minta 
penjelasan daripada Yang Berhormat Timbalan Menteri Kewanganlah yang ada di depan saya 
yang senyum manis sekali.  
Adakah sudah terdapat langkah yang diambil oleh mana-mana pihak untuk mengkaji 
perkara ini kerana ia melibatkan soal hukum? Adakah ia sesuatu yang tidak dapat dielakkan dan 
merupakan satu keperluan mendesak? Saya mahu perkara ini disegerakan untuk mengelakkan 
kekeliruan dalam kalangan masyarakat. Oleh sebab itu, kenyataan-kenyataan daripada orang-
orang tertentu sama ada pihak yang berkuasa, berkepentingan, pihak kerajaan, mesti berhati-
hati dalam membuat kenyataan ini kerana ia boleh meresahkan rakyat di peringkat bawahan.  
Seterusnya, adalah mengenai pengeluaran mata wang. Bahagian II, perkara 5, 9 dan 10 
yang telah menyatakan bahawa hanya Bank Negara Malaysia sahaja yang menjadi pihak 
berkuasa tunggal untuk mengeluarkan mata wang kertas dan mata wang syiling dalam 
 
 
 
 
 
 
 
 

DR. 3.12.2019 
78 
denominasi ringgit dan sen di Malaysia. Hanya mata wang kertas dan mata wang syiling yang 
dikeluarkan oleh Bank Negara Malaysia sah diperakukan di negara ini. Persoalannya, bagaimana 
dengan penggunaan dinar dan mata wang crypto? Saya ingin memetik pernyataan daripada 
Kelantan Gold Trade Sdn. Bhd. yang menjalankan urus niaga yang melibatkan dinar dan dirham. 
Objektif negeri Kelantan adalah untuk mengembalikan semula mata wang syariah. Mata 
wang alternatif dalam edaran mata wang di Kelantan serta di Malaysia umumnya, bagi saya 
tindakan negeri Kelantan selari dengan hasrat Yang Amat Berhormat Perdana Menteri yang 
mahu kerajaan-kerajaan di dunia menggunakan dinar emas sejak tahun 1990-an lagi. Yang Amat 
Berhormat Perdana Menteri juga pernah mencadangkan bilateral payment arrangement (BPA) 
dan multilateral payment arrangement (MPA) menggunakan dinar emas.  
Sepatutnya prospek penggunaan dinar dan dirham harus diteroka dengan lebih 
mendalam. Satu kajian yang telah dilakukan pada tahun 2012 oleh beberapa ahli akademik di 
Universiti Malaya. Kajian tersebut menunjukkan bahawa penggunaan fizikal dinar emas sebagai 
mata wang tidak praktikal. Namun, penggunaan dinar emas sebagai sandaran lebih praktikal 
kerana ia memenuhi hampir semua teori monetari.  
Lanjutan itu, pada 30 Mei lalu, Yang Amat Berhormat Perdana Menteri telah berucap di 
Persidangan Nikkei mengenai masa depan Asia. Yang Amat Berhormat telah mencadangkan 
agar mata wang baharu berasaskan emas diperkenalkan kerana ia lebih stabil berbanding 
dengan dagangan dalam mata wang semasa yang bersifat manipulatif. Mata wang baharu itu 
juga perlu berkait dengan mata wang tempatan untuk rujukan kepada kadar tukaran. Cadangan 
Yang Amat Berhormat Perdana Menteri turut disokong oleh beberapa pakar ekonomi di universiti. 
Oleh itu, saya memohon pandangan daripada pihak Kementerian Kewangan berhubung 
dengan cadangan tersebut. Satu usaha yang konstruktif perlu dilakukan agar idea tersebut 
direalisasikan satu hari nanti. Habis, saya berhenti di sini Tuan Yang di-Pertua. Saya janji 
sebelum masa berakhir. Terima kasih. 
Timbalan Yang di-Pertua [Tuan Nga Kor Ming]: Ya, terima kasih Yang Berhormat 
Pendang kerana menepati masa. Sekarang, saya menjemput Yang Berhormat Jelutong, selepas 
itu Yang Berhormat Beluran menutup tirai. Sila. 
3.23 ptg. 
Tuan Sanisvara Nethaji Rayer a/l Rajaji [Jelutong]: Terima kasih Tuan Yang di-Pertua. 
Saya juga akan mematuhi masa dan arahan yang diberikan. Saya telah bangkitkan tadi ketika 
mencelah tapi sekarang berpeluang untuk berbahas dengan lebih mendalam. Walaupun saya 
pada prinsipnya menyokong rang undang-undang ini, pada masa yang sama saya ingin 
melontarkan beberapa soalan yang saya mohon dijawab oleh Yang Berhormat Menteri dan 
pegawai-pegawai yang sedia ada di Dewan mendengar perbahasan ini.  
Dewasa ini, kita lihat bahawa bila kita membuat transaksi di kaunter, apabila ia 
melibatkan wang sejumlah RM20,000 dan lebih, kita melihat bahawa terdapat banyak soalan dan 
kekangan dan peraturan yang dikenakan oleh pihak bank. Sama ada kalau ketika kita 
 
 
 
 
 
 
 
 
 

DR. 3.12.2019 
79 
mengeluarkan wang itu ataupun bila kita memasukkan wang itu, pihak bank memaklumkan 
bahawa kita perlu mendapat arahan dan kelulusan daripada ibu pejabat atau pusat.  
Seperti yang telah saya katakan tadi, perkara ini akan menimpa semua Yang Berhormat 
yang ada di sini. Kita kalau merupakan ahli politik diberitahu kita adalah politically sensitive 
person, dengan izin. Itu adalah saya ingat— Saya lihat Yang Berhormat Ayer Hitam mengangguk 
kepala. Ini akan juga membebankan Ahli Yang Berhormat di sebelah sana, umpamanya Yang 
Berhormat Ayer Hitam. Tidak pernah disabitkan untuk apa-apa kesalahan dan sebagainya tetapi 
mungkin mengalami begitu banyak masalah apabila Yang Berhormat ingin menghantar wang 
dan sebagainya untuk anak-anak mereka belajar di luar negara.  
Kita diminta untuk mendapatkan dokumen-dokumen yang asal. Selepas memperoleh 
dokumen-dokumen tersebut, dikemukakan kepada pihak bank, mereka menghantarnya— Scan 
dan hantarnya ke ibu pejabat. Ibu pejabat menunggu kelulusan dan kita diberitahu kalau 
kelulusan diberikan tanpa mendapat pelepasan Bank Negara, Bank Negara akan mengenakan 
tindakan terhadap bank tersebut. So, perkara-perkara ini akan menyusahkan semua kita. Yang 
Berhormat Timbalan Yang di-Pertua sendiri akan mengalami masalah, kerana kita ditafsirkan 
sebagai politically sensitive person. 
Timbalan Yang di-Pertua [Tuan Nga Kor Ming]: Bagaimana Yang Berhormat Jelutong 
tahu? 
Tuan Sanisvara Nethaji Rayer a/l Rajaji [Jelutong]: Saya hanya— tidak mahu 
Timbalan Yang di-Pertua ditimpalah. Jadi, saya membangkitkan perkara ini. 
Datuk Seri Ir. Dr. Wee Ka Siong [Ayer Hitam]: Memang betul lah, memang betul. 
Timbalan Yang di-Pertua [Tuan Nga Kor Ming]: Ya, Yang Berhormat Timbalan Menteri 
sila ambil perhatian. 
Datuk Seri Ir. Dr. Wee Ka Siong [Ayer Hitam]: Kita setujulah, memang betul. 
Tuan Sanisvara Nethaji Rayer a/l Rajaji [Jelutong]: Terima kasih Yang Berhormat 
Ayer Hitam. So, ini adalah perkara yang begitu penting. Pada masa yang sama, bila saya tanya 
kepada pegawai itu. Dia kata, “Yang Berhormat, shush, this is because of old cases lah. 1MDB 
dan sebagainya. You don’t mention”. [Ketawa] So, saya hanya memetik. Saya tidak mengulangi 
kenyataan itu di sini tetapi beliau, pegawai itu daripada bank tersebut hanya berbisik kepada 
saya. You know what happened in the past, dengan izin. So, we do not want it to happen again. 
Saya tahu perkara ini kita tidak mahu ulangi dan saya beritahu kita semua wakil rakyat 
daripada Pakatan Harapan tidak ada apa-apa kes dan sebagainya. Just said, “Yang Berhormat, 
sorry whether you are from BN or Pakatan, the rules are very clear”. So, saya di sini merayulah 
kepada pihak bank supaya menggunakan budi bicara. Kalau beliau melihat umpamanya Yang 
Berhormat Gerik yang berbahas tadi menolong orang-orang di kawasan ataupun kontraktor-
kontraktor di kawasan-kawasan pedalaman seperti di Gerik. Yang Berhormat Kuala Terengganu 
umpamanya, yang ingin menjalankan transaksi, yang tidak ada lesen, yang hanya bekerja dari 
‘kais pagi makan pagi kais petang makan petang’. Di manalah mereka ingin memperoleh 
dokumen-dokumen tersebut? Macam mana kita ingin bantu mereka?  
 
 
 
 
 
 
 
 
 
 

DR. 3.12.2019 
80 
So, jangan kita menyusahkan kontraktor-kontraktor kecil ataupun nelayan-nelayan. 
Kalau umpama nelayan itu ingin menghantar anak beliau untuk ke Singapura untuk belajar dan 
beliau mempunyai wang tunai RM10,000 yang beliau ingin hantar. Dari mana seorang nelayan 
daripada Kuala Terengganu akan memperoleh dokumen-dokumen pengesahan? Beliau seorang 
nelayan. So, ini adalah perkara-perkara yang wajib dan wajar dilihat. Mungkin nelayan saya ingat 
beliau bernasib baiklah kerana beliau bukanlah politically sensitive person. Kita memikul beban 
yang lebih tinggi kerana merupakan ahli politik, sangkaannya is very bad. Presumption is if you 
are a politically sensitive person, you are corrupted. Ini adalah presumption yang digunakan 
sekarang.  
So, saya di sini merayu supaya kelonggaran diberikan kepada kita dan bidang kuasa 
diberikan oleh Bank Negara kepada pegawai-pegawai tertentu. Kalau mereka melihat dokumen 
itu adalah dokumen asal ataupun transaksi itu merupakan transaksi yang tulen— Kalau saya 
membayar umpamanya SST, saya membayar Lembaga Hasil Dalam Negeri (LHDN) atau 
membayar bayaran untuk sekali gus. Ada pihak-pihak yang ingin membayar bayaran ansuran 
perumahan atau yang ingin menyelesaikan bayaran ansuran perumahan sekali gus.  
Mungkin bila kita menerima gratuiti, dengan izin. Seorang ahli politik, gratuiti bila kita 
selesai penggal perkhidmatan kita. Kita mengambil wang itu untuk menyelesaikan hutang kereta, 
hutang rumah dan sebagainya. Janganlah kita dibebankan dengan macam-macam soalan yang 
mempersoalkan integriti kita. Tuan Yang di-Pertua, terima kasih saya berhenti lebih awal lagi. 
Saya mohon menyokong. 
Timbalan Yang di-Pertua [Tuan Nga Kor Ming]: Terima kasih Yang Berhormat 
Jelutong. Jika semua macam ini, baiklah. Sekarang, saya menjemput Yang Berhormat Beluran. 
Sila. 
3.29 ptg. 
Datuk Seri Dr. Ronald Kiandee [Beluran]: Terima kasih Tuan Yang di-Pertua. Saya 
ingin tahu apa pendirian kerajaan terhadap kejatuhan nilai mata wang ringgit ketika ini berbanding 
US Dollar. Adakah pada peringkat ini, satu peringkat yang kritikal dan sejauh mana tindakan 
monetari yang telah diambil oleh kerajaan setakat ini untuk mengekalkan ringgit pada nilai 
RM4.19, RM4.18 pada peringkat hari ini? Adakah tindakan monetari telah diambil dan setakat ini, 
berapa nilai yang telah diambil dan digunakan kerajaan untuk mengekalkan pada tahap ringgit 
berbanding dengan US Dollar pada ketika ini? 
■1530 
Dari segi ekonomi, penurunan nilai mata wang akan memberikan kesan negatif dan 
positif. Positifnya akan membuka peluang negara untuk bersaing dari segi eksport dan juga akan 
meningkatkan pelancongan dan sebagainya kerana akan lebih ramai pengunjung boleh datang 
ke Malaysia kerana nilai mata wang yang rendah. Akan tetapi dari kesan negatifnya, ia akan 
menjadikan barangan import lebih mahal kerana import daripada luar negara yang menggunakan 
 
 
 
 
 
 
 
 

DR. 3.12.2019 
81 
tukaran ringgit–US akan memberi kesan jika nilai ringgit rendah dan akan memberi harga 
barangan menjadi tinggi, menjadikan kuasa beli rakyat di luar negara berkurangan.  
Apa yang penting sekali kesannya adalah akan mewujudkan keadaan inflasi. Ini 
merupakan kesan-kesan negatif yang akan dialami oleh kerajaan jika nilai Ringgit Malaysia 
berbanding US terus menurun. Oleh sebab itu saya ingin tahu apa tindakan kerajaan, apa 
tindakan yang telah diambil oleh kerajaan untuk mengawal kejatuhan nilai mata wang ringgit 
berbanding dengan US Dollar.  
Kalau kita lihat pada tahun 2000, kerajaan telah mengambil langkah yang drastik yang 
melibatkan kawalan tukaran mata wang terpilih. Langkah yang melibatkan tiga perkara iaitu 
menghapuskan Ringgit di luar pesisir supaya spekulasi tidak lagi mempunyai peluang 
mendapatkan modal, membuat penetapan terhadap kadar tukaran ringgit pada kadar RM3.80 
pada ketika itu dan mengenakan peraturan selama 12 bulan. Itu merupakan tindakan drastik yang 
telah diambil oleh kerajaan untuk mengekang kejatuhan mata wang nilai ringgit.  
Selain itu, Malaysia juga telah menghentikan operasi di central limit order book (CLOB) 
dan kita nampak bahawa langkah-langkah ini berkesan pada ketika itu, tahun 2000 untuk 
mengekang kejatuhan ringgit dan menstabilkan keadaan ringgit. Oleh sebab itu saya ingin tahu, 
adakah kerajaan akan mengambil langkah drastik ini pada masa yang akan datang and at what 
level nilai ringgit itu akan trigger krisis dan satu tindakan drastik akan diambil oleh kerajaan untuk 
mengawal kejatuhan ringgit jika ia berlaku secara drastik di masa akan datang. So, at to what 
level? Adakah tindakan drastik seperti yang dibuat pada tahun 2000 itu akan diambil oleh 
kerajaan? 
Dari segi ekonomi kita melihat bahawa kejatuhan ringgit juga akan mengurangkan 
eksport seperti yang saya katakan tadi, mengurangkan import dan tentu sekali kalau kita lihat 
pertumbuhan ekonomi diukur daripada eksport dan import. Pengurangan eksport akan 
mengurangkan pertumbuhan ekonomi. Oleh sebab itu saya ingin tahu adakah langkah kerajaan 
mengurangkan SSR pada 3.5 peratus kepada tiga peratus yang dilakukan kerajaan baru-baru ini 
adalah merupakan satu tindakan yang menjurus kepada keadaan untuk menangani pertumbuhan 
ekonomi yang tidak memberangsangkan.  
Begitu juga apakah kerajaan mengurangkan kadar dasar semalaman (OPR) yang pada 
peringkat tiga peratus ketika ini merupakan langkah-langkah yang menunjukkan bahawa 
pertumbuhan ekonomi Malaysia pada keadaan yang tidak memberangsangkan pada ketika ini. 
Adakah SSR akan further pada decrease pada masa akan datang dan begitu juga adakah OPR 
itu akan diturun dan dikaji semula oleh Bank Negara untuk mengekang pertumbuhan ekonomi 
yang negatif?  
Kejatuhan nilai ringgit, kejatuhan pertumbuhan ekonomi merupakan perkara yang harus 
menjadi tumpuan kepada kerajaan untuk mengekalkan pertumbuhan ekonomi negara pada 
tahap 4.9 kepada 4.4 seperti yang dijadualkan untuk memenuhi hasrat-hasrat pada belanjawan 
yang dicadangkan pada tahun hadapan. Jadi, apakah tindakan dengan kerajaan untuk mengatasi 
masalah-masalah ekonomi yang sedang berlaku ini? Ya, habis. Setakat itu Tuan Yang di-Pertua.  
 
 
 
 
 

DR. 3.12.2019 
82 
Timbalan Yang di-Pertua [Tuan Nga Kor Ming]: Terima kasih semua menepati masa. 
Sekarang saya menjemput Yang Berhormat Timbalan Menteri untuk menjawab. Masa 30 minit.  
3.35 ptg. 
Timbalan Menteri Kewangan [Dato’ Haji Amiruddin bin Hamzah]: Terima kasih Tuan 
Yang di-Pertua. Terima kasih kepada semua rakan-rakan yang telah mengambil bahagian dalam 
membahas Rang Undang-undang Mata Wang 2019 pada hari ini. Saya cuba untuk respons 
kepada pertanyaan-pertanyaan yang telah dibuat oleh rakan-rakan yang berbahas tadi.  
Saya akan concentrate kepada perkara-perkara yang khusus berkaitan dengan Rang 
Undang-undang Mata Wang ini. Kalau insya-Allah ada lebih masa, mungkin akan juga 
menyinggung benda-benda yang berada di luar yang saya ingat Yang Berhormat Beluran sebut 
tadi itu. Ya betul, boleh kita bincangkan. Akan tetapi saya ingat saya akan fokus kepada yang 
berkaitan langsung dengan Rang Undang-undang Mata Wang ini.  
Ada pertanyaan tadi tentang mata wang digital. Apakah pendirian kerajaan terhadap 
perkara tersebut? Bank Negara Malaysia menegaskan bahawa mata wang crypto ataupun aset 
digital tidak diiktiraf sebagai mata wang yang sah diperlakukan ataupun sebagai legal tender. 
Sebenarnya dalam Rang Undang-undang Mata Wang kita ini memang kita khusus kan kepada 
mata wang yang sah diperlakukan iaitu legal tender, mata wang kertas dan juga syiling. Akan 
tetapi dibangkitkan ini, jadi pendiriannya ialah kita tidak iktiraf dia sebagai legal tender di Malaysia 
ataupun di mana-mana negara lain. Berdasarkan seksyen 63 Akta Bank Negara Malaysia 2009, 
hanya wang kertas dan syiling yang dikeluarkan oleh bank adalah sah diperlakukan di Malaysia.  
Jadi berdasarkan kepada penilaian Bank Negara Malaysia dan juga pertubuhan-
pertubuhan antarabangsa, aset digital ini terdedah kepada pelbagai risiko termasuk risiko naik 
turun harga yang tinggi akibat pelaburan yang bersifat spekulatif. Penyalahgunaan untuk tujuan 
pengubahan wang haram dan pembiayaan keganasan dan ancaman kecurian akibat serangan 
siber. Jadi penggunaan aset digital secara meluas juga boleh memberi kesan negatif terhadap 
kestabilan monetari dan kewangan negara dengan menjejaskan keberkesanan polisi monetari 
dan juga fungsi sektor kewangan dalam pengantaraan dana.  
Berikutan penguatkuasaan Perintah Pasaran Modal dan Perkhidmatan (Penetapan 
Sekuriti) (Mata Wang Digital dan Token Digital) 2019 yang telah dikuatkuasakan pada 15 Januari 
2019, SC ataupun Suruhanjaya Sekuriti Malaysia telah mewujudkan satu rangka kerja pengawal 
seliaan aktiviti dagangan di pasaran aset digital untuk meningkatkan ketelusan dan 
mengurangkan risiko pengubahan wang haram dan pembiayaan keganasan. Peraturan telah 
dikeluarkan untuk mengenakan obligasi pelaporan dan amalan usaha wajar pelanggan atau 
customer due diligence ke atas pasaran aset digital.  
Pendekatan kawalan seliaan yang diambil oleh Bank Negara dan SC ini bertujuan untuk 
menyokong inovasi industri dan pada masa yang sama memastikan risiko berkaitan aktiviti aset 
digital ini tetap terkawal dan langkah-langkah integriti kewangan terus berkesan. Namun begitu, 
 
 
 

DR. 3.12.2019 
83 
kita menasihatkan orang ramai agar berhati-hati dan membuat penilaian sewajarnya ketika 
berurusan dalam aset digital ini.  
Ada yang bertanya tentang – ini khusus tentang apa yang kita bincangkan ini. Berapa 
jangka hayat mata wang yang digunakan ini, boleh tahan mana? Yang Berhormat Gerik ya. Jadi 
secara umumnya, wang polimer yang kita gunakan ialah wang RM1 dan RM5, bertahan lebih 
lama dalam edaran berbanding dengan wang kertas. Oleh sebab itu yang RM1 dan RM5 ini kita 
pakai wang polimer. It is a bit more expensive tetapi oleh sebab ia tahan lebih lama, jadi kita 
gunakan untuk RM1 dan RM5 ini wang polimer. Jadi jangka hayat untuk wang polimer ini antara 
empat hingga lima tahun, Tuan Yang di-Pertua. Wang kertas dominasi tinggi RM50 begitu, ia 
adalah antara 18 hingga 24 bulan.  
■1540 
Wang kertas dominasi pertengahan iaitu RM10 dan RM20 antara 15 bulan hingga 18 
bulan. Jadi, ini yang kita gunakan dan ada persoalan tentang tadi adakah kita hendak tukar 
baharu dan sebagainya. Keperluan itu akan timbul apabila kita dengan mereka yang berada 
dalam industri pemalsuan wang ini, maknanya we have got to be one step ahead of them. Apabila 
kita ada security features yang kita sudah mula perkenalkan, mereka pun boleh ikut, jadi 
maknanya we got to be one step melebihi mereka. Maka kita mungkin pada masa itu kita rasa 
ada keperluan maka itu akan diambil kira sebelum apa-apa keputusan dibuat untuk menarik balik 
dan memperkenalkan yang baharu. 
Tuan Noor Amin bin Ahmad [Kangar]: Terima kasih atas penjelasan tadi. Saya cuma 
hendak tahu, macam jawapan yang diberikan oleh Yang Berhormat Timbalan Menteri tadi banyak 
menyentuh mata wang yang kita keluarkan. Apa respond kita sekiranya ada mana-mana negara-
negara menarik balik mata wang. Misalnya USD Amerika mereka menukarkan, mereka mungkin 
ada mata wang tertentu yang mereka tarik balik. Adakah kita juga mengenakan sekatan 
sementara mereka menukar mata wang yang baharu?  
Dato’ Haji Amiruddin bin Hamzah: Terima kasih Yang Berhormat Kangar. Sudah sihat 
lah kot no? Dengar tidak sihat semalam. 
Tuan Noor Amin bin Ahmad [Kangar]: Maksud saya ini dalam kaitan isu pemalsuan, 
misalnya ada pemalsuan mata wang negara lain yang mana dalam pasaran kan ada pertukaran. 
Itu. 
Dato’ Haji Amiruddin bin Hamzah: Oh ya! Seperti yang dilakukan oleh India, 
maksudnya begitu kah? Ya. Setakat ini untuk makluman Yang Berhormat Kangar dan semua 
Ahli-ahli Yang Berhormat, di Malaysia kita dalam keadaan yang— Alhamdulillah lah, setakat ini 
kadar pemalsuan mata wang di Malaysia ini adalah rendah kalau kita buat benchmarking dengan 
negara-negara yang lain. Bagi satu juta keping wang dalam edaran, hanya satu keping sahaja 
yang didapati— maknanya yang dipalsukan. One in the million, itu Malaysia. Lebih rendah 
berbanding seperti negara United Kingdom, 128 pieces per million.  
Kita satu, maknanya UK sebanyak 128 pieces yang lain, Euro three pieces dan Australia 
about 17 pieces per million. Jadi, kita masih dalam keadaan yang terkawal. Jadi saya rasa setakat 
 
 
 
 
 
 

DR. 3.12.2019 
84 
ini kita tidak ada rancangan untuk— seperti mana yang India bercadang dan telah buat kemudian 
timbul banyak macam-macam masalah itu, setakat ini kita tidak berhasrat untuk memanggil balik 
wang-wang tersebut atas apa juga alasan yang hendak kita berikan termasuk kalau-kalau ada 
pemalsuan yang banyak dalam pasaran.  
  Tuan Noor Amin bin Ahmad [Kangar]: Maksud saya ini tadi, apabila disebut misalnya 
mata wang Euro, pound. Misalnya kita punya mata wang kita tukar, kita ambil wang palsu. Jadi, 
apakah langkah untuk kita mengelakkan ataupun meminimumkan risiko itu? 
 Dato’ Haji Amiruddin bin Hamzah: Saya ingat semua pengurup mata wang kita yang 
ada dalam negara ini, saya ingat mereka juga ada that security features yang mereka boleh buat 
setakat teknologi yang ada pada mereka. Jadi saya ingat untuk itu— saya ingat kita tidak ada 
lagi— maknanya apa-apa cadangan untuk membuat perkara yang sedemikian.  
Ya, Yang Berhormat Kuala Terengganu. 
Tuan Haji Ahmad Amzad bin Mohamed @ Hashim [Kuala Terengganu]: Kita biasa 
dengar tentang isu black money. Saya pernah tengok dia orang buat ini tetapi biasa dalam bentuk 
USD. Saya pernah ditunjuk.  
Saya hendak tahu, dalam mata wang ringgit, setakat mana isu pemalsuan ini berlaku? 
Dari segi bagaimana seriusnya? Adakah ia melibatkan orang tempatan ataupun melibatkan 
pemalsuan itu dilakukan di luar negara ataupun macam mana? Itu soalan saya. 
 Dato’ Haji Amiruddin bin Hamzah: Terima kasih Yang Berhormat Kuala Terengganu. 
Macam saya sebutkan di awal tadi, setakat ini rekod yang kita ada untuk mata wang kita, kita 
boleh agak berbangga setakat ini kerana only one in the million pieces adalah counterfeit. Akan 
tetapi mungkin Yang Berhormat Kuala Terengganu sebut, Yang Berhormat Pendang sebut tadi 
yang berjumpa itu maknanya mereka beroperasi di sini tetapi mata wang yang mereka keluarkan 
itu adalah mata wang luar negara. Cumanya yang juga Yang Berhormat Kangar bangkitkan tadi 
agar supaya— walaupun mata wang itu mata wang luar, jangan pula nanti ia ditukarkan untuk 
mendapat legal tender Ringgit Malaysia dengan wang palsu yang disebutkan itu.  
Menyinggung perkara ini, boleh sedikit saya sebutkan di sini langkah-langkah— tadi ada 
ditanya. Menangani pemalsuan mata wang ini ada tiga perkara yang kita lakukan iaitu 
meningkatkan ciri-ciri keselamatan pada mata wang supaya sukar untuk dipalsukan. Saya 
sebutkan tadi. So, we must be one step ahead of them dengan ciri-ciri keselamatan yang dapat 
kita perkenalkan agar mereka sukar untuk memalsukan ataupun merasakan tidak berbaloi untuk 
mereka cuba palsukan kerana the technology is too expensive dan sebagainya. 
Tuan Haji Ahmad Amzad bin Mohamed @ Hashim [Kuala Terengganu]: [Bangun] 
Dato’ Haji Amiruddin bin Hamzah: Nanti sat bagi habis lagu yang ni na. Jadi, keduanya 
ialah kempen kesedaran kepada orang awam melalui program kesedaran ciri-ciri mata wang kita 
ini, kesedaran kepada peniaga pasar malam dan aplikasi MyRinggit dalam sesawang Bank 
Negara Malaysia agar mereka boleh lihat dan mengetahui apakah features yang ada yang dapat 
dengan mereka mengenali yang mana yang sah, yang mana yang tidak sah. Kita juga— Bank 
 
 
 
 
 
 
 
 
  

DR. 3.12.2019 
85 
Negara sentiasa bertukar maklumat berkenaan penemuan mata wang palsu dengan pihak polis. 
Jadi, itu antara perkara yang kita lalukan. 
Datuk Alexander Nanta Linggi [Kapit]: Yang Berhormat Menteri, sedikit. Yang 
Berhormat Menteri sedikit. 
Dato’ Haji Amiruddin bin Hamzah: Saya bagi Yang Berhormat Pendang dahulu boleh? 
Tuan Haji Awang bin Hashim [Pendang]: Terima kasih Yang Berhormat Timbalan 
Menteri. Pendang ini mendapat penjelasan daripada Yang Berhormat Timbalan Menteri 
berhubung penggunaan mata wang kripto ataupun mata wang maya. Berdasarkan laporan kajian 
yang bertajuk Regulation of Virtual Currencies: Mitigating the Risks and Challenges Involved 
menyatakan beberapa perkara penting. 
Pertama, pengaliran mata wang kripto dikawal oleh mesin kriptografi dan tidak tertakluk 
kepada undang-undang di Malaysia. Namun, ia boleh membeli barangan dalam ekonomi sebenar 
dan ditukar dengan mata wang tunai. Ini melibatkan kesan currencies Malaysia ataupun 
penurunan mata wang dan juga ekonomi Malaysia kalau ini berlaku. Minta penjelasan daripada 
Yang Berhormat Timbalan Menteri. 
Dato’ Haji Amiruddin bin Hamzah: Saya minta— oleh sebab saya pun tidak berapa 
pasti report yang dibangkitkan oleh Yang Berhormat Pendang itu, saya mohon untuk dijawab 
secara bertulis. Sila. 
Datuk Alexander Nanta Linggi [Kapit]: Terima kasih Yang Berhormat Timbalan 
Menteri. Saya tadi tertarik dengan apa yang telah dibincangkan tadi berkenaan dengan wang-
wang palsu. Saya hendak tanya, minta pencerahan. Adakah serius atau tidak? Setakat mana 
keseriusannya berlaku pemalsuan mata wang yang diguna pakai ataupun berlaku di negara kita? 
Apakah langkah-langkah yang sedia ada yang diambil oleh pihak berkuasa? Sekian, terima kasih.  
Tuan Haji Ahmad Amzad bin Mohamed @ Hashim [Kuala Terengganu]: Sama. 
Dato’ Haji Amiruddin bin Hamzah: Saya ingat saya sudah sentuh tadi. Setakat ini, dia 
memang tidak serius. Satu dalam sejuta keping dalam edaran berbandingkan dengan negara-
negara yang saya sebut tadi iaitu UK, Australia dan sebagainya. Akan tetapi we are not resting 
on our laurels. Kita akan pastikan bahawa ia tidak akan menjadi— dia ini akan adalah, apabila 
dia sudah trigger pada satu peringkat yang ini, kita akan mempertingkatkan lagi usaha kita untuk 
memastikan bahawa ia tidak menjadi sesuatu yang serius.  
Last kot Yang Berhormat Kuala Terengganu saya bagi, sebab nanti tidak adil untuk saya 
tidak jawab rakan-rakan yang bangkitkan ini. Silakan. 
Tuan Haji Ahmad Amzad bin Mohamed @ Hashim [Kuala Terengganu]: Ya, ya. Tadi 
Yang Berhormat Timbalan Menteri sebut tentang jadi tidak berbaloi kalau orang hendak palsukan 
wang kita. Jadi, adakah isu berkait dengan pengurangan kadar pemalsuan wang kita ini berkait 
juga dengan persepsi dari segi keteguhan mata wang kita. Sebagaimana yang disebut tadi— 
dalam perbahasan saya ada sebut tentang kita punya mata wang sekarang ini kelihatannya 
tidak— sangat lemah. 
 
 
 
 
 
 
 
 
 
 

DR. 3.12.2019 
86 
Jadi, adakah pada masa akan datang sekiranya ekonomi makin bagus pada satu ketika 
nanti, kita menjangkakan kadar pemalsuan ini akan meningkat. Sekiranya meningkat, apakah 
langkah yang akan kita ambil bagi mengatasi masalah ini? 
Dato’ Haji Amiruddin bin Hamzah: Terima kasih Yang Berhormat Kuala Terengganu. 
Saya ingat in essence-nya kalau mereka yang memalsukan wang Ringgit Malaysia ini, dia boleh 
buat kerana dia hendak guna dalam pasaran dalam negara. Jadi, ia tidak akan terdedah kepada 
naik turun ringgit dan sebagainya.  
■1550 
Jadi, oleh kerana features kita, alhamdulillah, setakat ini bagus dan dia pun tidak 
berminat untuk buat kemudiannya hendak gunakan di luar negara dan sebagainya, maka itu tidak 
timbul.  Jadi, saya ingat mereka yang hendak buat wang palsu dan hendak gunakan dalam 
negara ini, mereka setakat ini, mereka tidak buat.  Oleh sebab itu, yang kita jumpa, mereka 
counterfeit mata wang asing dan bukan mata wang dalam negara kita.  
Kemudian, saya ingat yang dibangkitkan berulang-ulang kali tentang politically exposed 
person (PEP).  It is not active.  Kita tahu Yang Berhormat Jelutong cukup aktif, dalam Dewan 
lagilah aktif.  [Ketawa]  This is politically exposed person.  Sebenarnya, Yang Berhormat Jelutong, 
ini kita buat adalah sejajar dengan keperluan antarabangsa oleh Financial Action Task Force 
(FATF).  Keperluan usaha wajar pelanggan ataupun due diligence terhadap politically exposed 
person 
ini dan 
institusi pelapor dikehendaki mengambil risk based approach dalam 
mempertingkatkan usaha wajar pelanggan ataupun due diligence terhadap PEP ini.  
Apa pun, Yang Berhormat Jelutong, kita mengambil cakna apa yang dibangkitkan oleh 
Yang Berhormat Jelutong tadi agar jangan usaha untuk hendak pastikan benda-benda negatif ini 
tidak berlaku akhirnya memberikan kesan yang negatif pula kepada mereka.  Walaupun they are 
all PEPs tetapi PEP yang cukup baik, yang menyebabkan mereka pula timbul kesusahan.  Kita 
mengambil maklum tentang perkara itu supaya, insya-Allah, ia tidak akan memberi mudarat 
macam Yang Berhormat Gerik sebut tadi dan sebagainya.  
Datuk Seri Haji Ahmad bin Hamzah [Jasin]:  [Bangun] 
Dato’ Haji Amiruddin bin Hamzah:  Ya, ada lagi kah?  Ya, sila Yang Berhormat Jasin. 
Timbalan Yang di-Pertua [Dato' Mohd Rashid Hasnon]:  Ya, sila. 
Datuk Seri Haji Ahmad bin Hamzah [Jasin]:  Terima kasih Yang Berhormat Menteri. 
Saya tidak dapat peluang berbahas tadi.  Saya ada dua soalan sahaja.  
Pertamanya, bank pusat adalah bank tunggal yang telah diberi kuasa untuk 
mengeluarkan wang ringgit dan juga syiling berasaskan daripada instrumen apa yang kita miliki? 
Sama ada ia rizab ataupun emas? 
Keduanya, rizab kita kalau kita lihat daripada akhir bulan Oktober, hanya sebanyak 
USD103 bilion sahaja.  Menurun daripada dahulu sebelum masa Barisan Nasional, kita ada 
USD107 bilion.  Adakah penurunan ini disebabkan satu daripada kesan yang telah dibuat oleh 
Bank Negara untuk pertahankan ringgit kita yang begitu volatile sekali?  Pada ketika ini, 
pertukaran kita RM4.17 bersamaan USD1.  Adakah ia berasaskan daripada keadaan sekitar 
 
 
 
 
 
 

DR. 3.12.2019 
87 
global yang berlaku pada ketika ini ataupun keadaan ekonomi kita yang menurun?  Terima kasih 
Yang Berhormat Menteri. 
Tuan Sanisvara Nethaji Rayer a/l Rajaji [Jelutong]:  Yang Berhormat Menteri, sebelum 
itu.  Berkenaan politically exposed person.  Saya cuma ingin tanya, kalau kelonggaran boleh 
diberikan kepada semua Ahli Parlimen yang telah mengisytiharkan harta?  Kalau katakan ada 
Ahli-ahli Yang Berhormat yang telah mengisytiharkan harta kepada SPRM, kepada pihak Dewan 
Rakyat dan kepada semua pihak berwajib, kepada Jabatan Perdana Menteri, bolehkah mereka 
diberi kelonggaran ketika melakukan transaksi-transaksi seperti menghantar wang kepada 
Lembaga Hasil Dalam Negeri, menghantar anak mereka belajar dan sebagainya?  Cuma mohon 
perkara ini diangkat kepada pihak pegawai-pegawai.  Terima kasih. 
Dato’ Haji Amiruddin bin Hamzah:  Terima kasih Yang Berhormat Jelutong.  Saya 
ambil maklum.  Kita akan bawa dalam perbincangan untuk memastikan, macam yang saya 
disebut tadi, peraturan yang dibuat untuk kita mencegah perkara-perkara yang tidak elok, tidak 
mahulah pula kita sampai ia memberi satu kesusahan dan kepayahan kepada mereka yang 
sebenarnya amat baik dari segi conduct mereka sama ada dalam Dewan ataupun di luar Dewan. 
Kemudian, saya pergi kepada― ya, Yang Berhormat Jasin tadi itu.  Yang Berhormat 
Jasin, saya minta berikan jawapan saya secara bertulislah ya.  Saya tidak mahu mislead pula 
dengan benda yang saya pun tidak berapa hendak pasti. 
Kemudian, Yang Berhormat Tebrau.  Sejauh manakah had pelaporan nilai ambang 
ataupun cash transaction report ini berjaya untuk mengurangkan ini?  Sebenarnya cash 
transaction report ini, Yang Berhormat Tebrau, ia tidak jatuh di bawah rang undang-undang kita 
ini.  Ia masuk di bawah Anti-Money Laundering Act (AMLA).  Ia tidak di bawah rang undang-
undang kita ini.   
Akan tetapi, sudah Yang Berhormat Tebrau tanya, mungkin bagaimana ia berjaya 
mengurangkan pengeluaran wang secara haram, mengurangkan kes rasuah dan sebagainya. Di 
bawah AMLA seksyen 28B, Yang Berhormat, memperuntukkan bahawa sebarang wang tunai 
yang dikeluarkan melebihi USD10,000 harus diisytiharkan kepada pegawai kastam.  Di samping 
itu, pegawai penguat kuasa menjalankan operasi bersepadu untuk menangani sebarang kes 
penyeludupan asing ke luar negara.  Jadi, operasi bersepadu di bawah National Coordination 
Committee (NCC) dapat mempertingkatkan kerjasama di antara agensi penguat kuasa undang-
undang.   
Penurunan pelaporan nilai ambang kepada RM25,000 telah menyebabkan laporan oleh 
institusi pelapor melonjak hampir dua kali ganda dan ini memberi deter points kepada pihak BNM 
untuk memantau kes-kes pencegahan pengeluaran wang haram dan pencegahan pembiayaan 
keganasan di Malaysia.  Jadi, Yang Berhormat, perkara ini ada kesannya.   
Sebenarnya ada juga ditanya tadi tentang dalam akta kita ini disebutkan had bagi 
transaksi syiling 25 keping tetapi senyap bagi wang kertas.  Jadi, untuk menjawab itu, sebenarnya 
ini adalah― ia menjadi suatu antara orang yang memberi dengan yang menerima.  Ini kita 
letakkan itu dalam undang-undang ini tetapi kalau sekiranya seorang itu membawa 80 wang 
 

DR. 3.12.2019 
88 
syiling untuk diberikan kepada― dia beli something-lah― kepada orang yang hendak menjual itu 
dan orang itu secara rela menerima 80 keping wang syiling itu, so, that will be no problem.  Tidak 
ada masalah sebab willing giver dan willing accepter.  Itu tidak ada masalah.  Akan tetapi kalau 
dia hendak bagi 26 keping, kawan itu kata, “No, saya tidak mahu”.  Kemudian kawan ini hendak 
bergaduh kata, “Mana boleh, saya hendak bagi juga”.  Okey, itu kita boleh ini sebab sudah ada 
dihadkan.   
Okey, persoalannya tentang mata wang.  Saya ingat tadi dibangkitkan oleh Yang 
Berhormat Bukit Bendera ataupun Yang Berhormat Tebrau, kedua-duanya mungkin.  Katanya 
hendak dimulakan pada 1 Januari 2020.  Sebenarnya, ceritanya ialah Bank Negara membuat 
pengumuman untuk mendapatkan public punya respons ataupun feedback terhadap perkara ini.  
Ia bukan suatu yang dimandatorikan lagi ataupun― tidak lagi.  
[Tuan Yang di-Pertua mempengerusikan Mesyuarat] 
Dan kita pun masih belum, Bank Negara pun masih― kita pun masih belum mendapat 
green light daripada Kabinet pun untuk secara rasminya mendapat respons daripada public untuk 
dapatkan pandangan public atau pandangan awam tentang perkara ini.  Akan tetapi, ia adalah 
merupakan suatu keperluan dan nanti kita akan publish kan, dapatkan maklumat daripada public 
tentang berapa threshold-nya ya cash transaction ini yang akan dibenarkan yang disebutkan 
dalam rang undang-undang ini.  Apakah RM25,000?  Apakah lebih?  Macam tadi kerisauan Yang 
Berhormat Gerik, kontraktor hendak bayar dan sebagainya.  
Akan tetapi hasratnya, Yang Berhormat sekalian dan Tuan Yang di-Pertua, hasratnya 
ialah supaya kita akan dapat membendung kegiatan-kegiatan yang tidak baik.  Rasuah, 
penyalahgunaan kuasa.  Mereka tahu kalau hendak ambil rasuah ataupun hendak salah guna 
kuasa, bank in masuk dalam kita punya account bank, it is traceable, tetapi itulah yang dibuatnya.  
Banyak yang dijumpai dalam rumah sampai RM100 juta, sampai SPRM kira daripada tengah 
malam sampai esok tengah hari tidak habis lagi sebab menggunakan tunai.  Ini tidak boleh di-
trace ya.  Jadi, dengan kita mengehadkan ini yang amaunnya belum lagi dapat ditentukan dan 
kita akan dapatkan pandangan daripada awam tentang perkara ini, ia akan dimasukkan supaya 
hasrat itu akan dapat tercapai nanti. 
■1600 
Kemudian, crypto dan mata wang digital saya telah sentuh tadi. Selepas daripada Yang 
Berhormat Tebrau, Yang Berhormat Kuala Terengganu. 
Terima kasih Yang Berhormat Kuala Terengganu. Apakah perbezaan antara wang digital 
crypto dan wang elektronik? Jadi wang elektronik merupakan instrumen pembayaran yang 
ditetapkan dalam Akta Perkhidmatan Kewangan 2013. Ia boleh digunakan secara elektronik 
sebagai tukaran kepada ringgit yang dibayar kepada pengeluar wang elektronik dan ia boleh 
digunakan sebagai tujuan pembayaran.  
 
 
 
 
 

DR. 3.12.2019 
89 
Berbeza dengan wang crypto, tidak diiktiraf sebagai mata wang yang legal tender, yang 
diperakukan di Malaysia dan kita menasihati orang ramai supaya menilai risiko yang berkaitan 
apabila berurusan dengan mata wang crypto ini. Crypto ataupun wang digital ini, ia boleh 
didagangkan Securities Commission telah luluskan tiga syarikat sebagai platform untuk 
didagangkan ini tetapi itu untuk dagangan itu sahajalah, dia hendak beli dengan harga berapa, 
dia hendak jual apa, platform untuk dagangan. Akan tetapi ia sebenarnya tidak boleh 
kemudiannya kecuali– ia tidak boleh digunakan sebagai legal tender untuk pergi hendak tukar 
dengan barang dan sebagainya. Itu pendirian kita setakat ini. 
Kemudian Yang Berhormat Kuala Terengganu juga bertanyakan tentang sama ada kita 
hendak tarik balik wang daripada edaran iaitu melucut status hak diperlakukan seperti yang 
dilaksanakan, disebutkan tadi di India. Buat masa ini kita tidak bercadang untuk menarik balik 
dari edaran, sebarang denominasi mata wang kerana pelbagai implikasi terutama dari segi 
ekonomi dan ia perlu dikaji dan diteliti sebelum kita laksanakan. 
Sekiranya perlu untuk kita tarik balik mana-mana denominasi mata wang atas sebab 
mungkin security features nya itu sudah lagi kita rasa tidak baik dan memudahkan orang untuk 
memalsukannya, maka dalam rang undang-undang ini Bank Negara memberi tidak kurang 
daripada satu bulan notis dalam warta mengenai niatnya itu untuk berbuat demikian dan untuk 
memanggil balik mana-mana mata wang kertas atau mata wang syiling. 
Walau bagaimanapun, Bank Negara terus bertanggungan untuk membayar mana-mana 
wang kertas atau mata syiling yang diserahkan di pejabat bank atau di mana-mana agensi bank 
yang boleh dari semasa ke semasa ditubuhkan atau dilantik bagi maksud tersebut. Maknanya, 
walaupun diberikan notis untuk ini kemudian kalau masih ada lagi, ia dibenarkan untuk 
dipulangkan untuk mendapatkan balik value yang telah kita panggil balik itu.  
Kemudian Yang Berhormat Kuala Terengganu lagi. Yang Berhormat Jelutong, Yang 
Berhormat Jelutong sat belakang sedikit, fasal last. Saya ingat setakat yang ada pada saya Yang 
Berhormat Kuala Terengganu, yang ini saya berpindah kepada Yang Berhormat Bukit Bendera. 
Yang Berhormat Bukit Bendera bertanya tentang pengagihan tugas di antara Bank Negara dan 
juga SC bagi mata wang digital dan aset digital.  
Satu perjanjian persefahaman telah dicapai antara SC dan juga Bank Negara dalam 
pengaturan penyeliaan untuk aktiviti aset digital secara bersama. Pihak SC bertanggungjawab 
dalam pengawal seliaan pengendali digital aset-aset exchange. Jadi SC bertanggungjawab untuk 
pengawalseliaan pengendali digital asset exchange serta kumpulan dana dan bertindak sebagai 
pengawal selia utama bagi aset digital. Manakala, Bank Negara Malaysia dalam aspek 
penggunaan aset digital sebagai kaedah pembayaran. Jadi dalam hal ini, Bank Negara telah 
mengeluarkan pernyataan agar orang ramai berhati-hati menilai risiko yang berkaitan dengan 
aset digital dan wang crypto tidak diiktiraf sebagai legal tender di Malaysia. 
Kemudian untuk semi-numismatic Tuan Yang di-Pertua, sedikit lagi Tuan Yang di-
Pertua... 
Tuan Yang di-Pertua: Habiskanlah. 
 

DR. 3.12.2019 
90 
Dato’ Haji Amiruddin bin Hamzah: 
...Untuk semi-numismatic, 
tuntutan yang 
memerlukan tandatangan gabenor dipadam, peletakan perkataan contoh pada cetakan wang di 
buku, kenapa ia dilakukan akan menyulitkan penerbitan buku dan mungkin mengurangkan 
mereka yang berada dalam semi-numismatic ini untuk beroperasi.  
Peruntukan dan penalti yang dicadangkan mengenai larangan penggunaan gambar 
lukisan ataupun rekaan mata wang dalam penerbitan adalah penting untuk mengelakkan salah 
guna dalam kalangan orang ramai. Jadi, mana-mana entiti yang ingin saya sebutkan ini, mana-
mana entiti yang ingin menggunakan gambar lukisan atau rekaan mata wang perlulah 
mendapatkan kebenaran pihak Bank Negara Malaysia terlebih dahulu.  
Maknanya, it is not a total no-no tetapi mohon kalau dengan penilaian Bank Negara 
Malaysia, ia tidak akan memberi suatu mudarat yang difikirkan ataupun risiko yang tertentu sudah 
tentu ia akan dibenarkan bagi memastikan bahawa semi-numismatic ini akan terus subur dalam 
negara kita. 
Tuan Yang di-Pertua, sebenarnya banyak lagi yang dibangkitkan oleh Ahli-ahli Yang 
Berhormat tetapi oleh sebab masa tidak mengizinkan, saya mohon untuk dijawab secara bertulis. 
Sekian terima kasih. 
Tuan Yang di-Pertua: Terima kasih Yang Berhormat Menteri. Ahli-ahli Yang Berhormat, 
sekarang saya kemukakan masalah kepada Majlis bagi diputuskan, masalahnya ialah bahawa 
rang undang-undang ini dibacakan kali yang kedua sekarang. 
[Masalah dikemuka bagi diputuskan, dan disetujukan] 
[Rang undang-undang dibacakan kali yang kedua dan diserahkan kepada Dewan 
sebagai Jawatankuasa] 
[Majlis bersidang dalam Jawatankuasa] 
[Tuan Yang di-Pertua mempengerusikan Jawatankuasa] 
[Fasal-fasal dikemukakan kepada Jawatankuasa] 
[Fasal-fasal 1 hingga 70 diperintahkan jadi sebahagian daripada rang undang-undang]  
[Jadual diperintahkan jadi sebahagian daripada rang undang-undang] 
[Rang undang-undang dimaklumkan kepada Majlis sekarang] 
[Majlis Mesyuarat bersidang semula] 
[Rang undang-undang dilaporkan dengan tidak ada pindaan; dibacakan kali yang ketiga, 
disokong oleh Timbalan Menteri Pembangunan Wanita, Keluarga dan Masyarakat (Puan Hannah 
Yeoh) dan diluluskan] 
 
 
 
 
 
 
 

DR. 3.12.2019 
91 
RANG UNDANG-UNDANG BANK NEGARA MALAYSIA (PINDAAN) 2019 
Bacaan Kali Yang Kedua dan Ketiga 
4.09 ptg. 
Timbalan Menteri Kewangan [Dato’ Haji Amiruddin bin Hamzah]: Tuan Yang di-
Pertua, saya mohon mencadangkan suatu akta untuk meminda Akta Bank Negara Malaysia 
2009 dibacakan kali yang kedua sekarang. 
■1610 
Rang Undang-undang Bank Negara Malaysia (Pindaan) 2019 yang dicadangkan adalah 
bagi meminda Akta Bank Negara Malaysia 2009 iaitu Akta 701 dengan tujuan untuk 
memansuhkan peruntukan tertentu yang sedia ada dan digubal semula dalam Rang Undang-
undang Mata Wang 2019 supaya wujud kesinambungan antara peruntukan-peruntukan tersebut 
dengan peruntukan lain yang berkaitan dengannya. Maknanya ini consequential Tuan Yang di-
Pertua. Pindaan ke atas akta ini tidak akan menjejaskan atau mengurangkan mandat dan kuasa 
Bank Negara Malaysia berkaitan mata wang termasuklah mandat Bank Negara Malaysia sebagai 
pengeluar mata wang tunggal di Malaysia.  
Saya mohon untuk menghuraikan setiap fasal dalam Rang Undang-undang Bank Negara 
Malaysia (Pindaan) 2019. Rang undang-undang ini mempunyai empat fasal sahaja seperti yang 
berikut: 
Fasal 1 mengandungi tajuk ringkas dan kuasa Menteri untuk menetapkan tarikh kuat 
kuasa akta yang dicadangkan. 
Fasal 2 bertujuan untuk memotong seksyen 62, 63 dan 64 yang akan dipindahkan ke 
dalam Akta Mata Wang 2019 yang baharu kita luluskan sebentar tadi. 
Fasal 3 bertujuan untuk memasukkan seksyen baharu 66A untuk memperjelas bahawa 
kuasa dan fungsi bank di bawah Akta Mata Wang 2019 adalah sebagai tambahan kepada kuasa 
dan fungsi bank di bawah Akta 701. 
Fasal 4 bertujuan untuk meminda seksyen 76 Akta 701 untuk memperjelas bahawa bank 
tidak boleh melakukan aktiviti-aktiviti yang disebut dalam peruntukan tersebut melainkan jika 
diperuntukkan selainnya dalam Akta 701 dan undang-undang bertulis yang lain. 
Tuan Yang di-Pertua, saya mohon mencadangkan. 
Tuan Yang di-Pertua: Menyokong?      
Timbalan Menteri Pembangunan Wanita, Keluarga dan Masyarakat [Puan Hannah 
Yeoh]: Tuan Yang di-Pertua, saya menyokong. 
Tuan Yang di-Pertua: Ya, terima kasih. Ahli-ahli Yang Berhormat, masalah di hadapan 
Majlis ialah rang undang-undang bernama suatu akta untuk meminda Akta Bank Negara 
Malaysia 2019 dibacakan kali yang kedua sekarang dan terbuka untuk dibahas. 
Ini consequential sahaja ya. [Disampuk] Tidak payah bahaslah ya. Consequential sahaja. 
Jadi, Menteri pun tidak perlu menjawab ya. 
 
 
 

DR. 3.12.2019 
92 
[Tiada perbahasan] 
Tuan Pengerusi: Ahli-ahli Yang Berhormat, sekarang saya kemukakan masalah kepada 
Majlis bagi diputuskan. Masalahnya ialah bahawa rang undang-undang ini dibacakan kali yang 
kedua sekarang.  
[Masalah dikemukakan bagi diputuskan; dan disetujukan] 
[Rang undang-undang dibacakan kali yang kedua dan diserahkan kepada Dewan 
sebagai Jawatankuasa] 
[Majlis bersidang dalam Jawatankuasa] 
[Tuan Yang di-Pertua mempengerusikan Jawatankuasa] 
[Fasal-fasal dikemukakan kepada Jawatankuasa] 
[Fasal-fasal 1 hingga 4 diperintahkan jadi sebahagian daripada rang undang-undang] 
[Rang undang-undang dimaklumkan kepada Majlis sekarang] 
[Majlis Mesyuarat bersidang semula] 
[Rang undang-undang dilaporkan dengan tidak ada pindaan; dibacakan kali yang ketiga, 
disokong oleh Timbalan Menteri Pembangunan Wanita, Keluarga dan Masyarakat (Puan Hannah 
Yeoh) dan diluluskan] 
RANG UNDANG-UNDANG HAK CIPTA (PINDAAN) 2019 
Bacaan Kali Yang Kedua dan Ketiga 
4.14 ptg. 
Timbalan Menteri Perdagangan Dalam Negeri dan Hal Ehwal Pengguna [Tuan 
Chong Chieng Jen]: Tuan Yang di-Pertua, saya mohon mencadangkan iaitu suatu Rang 
Undang-undang Hak Cipta (Pindaan) 2019 dibacakan kali yang kedua sekarang. 
Tuan Yang di-Pertua, Akta Hak Cipta 1987 iaitu Akta 332 digubal oleh Kementerian 
Perdagangan Dalam Negeri dan Hal Ehwal Pengguna untuk memberi perlindungan kepada karya 
hak cipta dan hak-hak berkaitan yang memenuhi kelayakan yang ditetapkan. Akta Hak Cipta 
1987 telah diwartakan pada 21 Mei 1987 dan mula dikuatkuasakan pada 1 Disember 1987.  
Pindaan terakhir Akta 332 adalah pada tahun 2012 yang antara lainnya mengenai 
pengisytiharan badan pelesenan dan memperjelaskan bidang kuasa Tribunal hak cipta. 
Pengisytiharan badan pelesenan dalam Akta Hak Cipta 1987 diperuntukkan di bawah seksyen 
27A(1) yang mewajibkan bahawa satu persatuan atau pertubuhan yang berhasrat untuk 
beroperasi sebagai suatu badan pelesenan bagi pemunya hak cipta atau bagi golongan pemunya 
hak cipta tertentu hendaklah memohon kepada pegawai supaya diisytiharkan sebagai suatu 
badan pelesenan.  
Bermula dikuatkuasakan pada 2012 hingga kini, pengisytiharan badan pelesenan telah 
diberikan oleh pengawal hak cipta kepada kumpulan yang berikut: 
 
 
 
 
 
 

DR. 3.12.2019 
93 
(i) 
kumpulan pencipta, komposer dan penulis lirik iaitu Music Authors’ 
Copyright Protection (MACP) Berhad; 
(ii) 
kumpulan pemilik rakaman bunyi hak siaran kepada awam iaitu Public 
Performance Malaysia Sdn. Bhd. (PPM); 
(iii) 
kumpulan penyanyi dan pemuzik iaitu: 
(a) 
(b) 
Recording Perfomance Malaysia Berhad (RPM); dan, 
Performance Rights and Interest Society Malaysia (PRISM). 
Bagi mengimbangi kutipan dan agihan royalti penggiat seni tempatan melalui hasil 
penggunaan karya hak cipta mereka oleh pengguna komersial di premis-premis perniagaan, 
kementerian telah mengambil inisiatif menubuhkan Music Rights Malaysia Berhad (MRM) pada 
2 November 2016 sebagai sebuah badan pelesenan berpusat bagi menjalankan aktiviti kutipan 
royalti bagi pihak badan pelesenan yang dinyatakan tadi. Penubuhan MRM bertujuan menangani 
kekeliruan di kalangan pengguna komersial mengenai badan-badan yang berhak untuk membuat 
pengutipan royalti. Melalui MRM, pengguna komersial hanya perlu membuat bayaran kutipan 
royalti kepada satu invois sahaja berbanding sebelum ini berdasarkan kepada empat invois 
berasingan.  
Walau bagaimanapun, sejak MRM diperkenalkan, terdapat kekangan lain yang timbul 
iaitu isu pengagihan royalti kepada keempat-empat badan pelesenan ini sehingga royalti tidak 
dapat diagihkan kepada ahli-ahli badan pelesenan tersebut. MRM menghadapi dua isu 
pengagihan seperti yang berikut: 
(i) 
isu pengagihan hasil pendapatan royalti yang dikutip oleh MRM melalui 
nisbah agihan royalti yang dipersetujui sebelum itu iaitu 2:1:1; 
(ii) 
isu keduanya ialah isu pengagihan hasil pendapatan royalti kepada 
kategori penyanyi dan pemuzik rakaman iaitu RPM dan PRISM. 
Sebagai alternatif penyelesaian kepada permasalahan yang timbul seperti yang saya 
nyatakan tadi, badan-badan pelesenan ini boleh membawa pertikaian yang berbangkit ke 
mahkamah. Namun, alternatif penyelesaian ke mahkamah bukan sahaja akan memerlukan kos 
yang tinggi malah akan melibatkan tempoh masa yang panjang dan akan memberi impak kepada 
pendapatan penggiat-penggiat seni tempatan yang bergantung kepada hasil royalti yang telah 
dikutip.       
■1620 
Dalam menangani kemelut ini, kementerian telah memperhalusi bahawa isu-isu ini dapat 
ditangani melalui platform Tribunal Hak Cipta yang telah diwujudkan di bawah Akta Hak Cipta 
1987.  Tribunal Hak Cipta merupakan platform yang sesuai dan cost effective bagi mendengar 
dan memutuskan sebarang pertikaian yang timbul berkaitan pengagihan royalti. Walau 
bagaimanapun, kuasa sedia ada Tribunal Hak Cipta yang telah diperuntukkan di bawah seksyen 
28 adalah bagi memutuskan perkara-perkara seperti yang berikut: 
(i) 
untuk mendengar permohonan yang dibawa oleh pelaku iaitu performer 
berhubung isu sara saksama atau equitable remuneration; 
 
 
 
  
   

DR. 3.12.2019 
94 
(ii) 
untuk mendengar apa-apa rujukan yang dibuat oleh badan pelesenan 
pengguna ataupun persatuan yang mewakili suatu pengguna berhubung 
isu pertikaian skim pelesenan; 
(iii) 
untuk mendengar permohonan yang dibuat oleh badan pelesenan 
berhubung pembatalan perisytiharan badan pelesenan 
yang 
dikuatkuasakan oleh pengawal hak cipta; dan  
(iv) 
untuk menimbang permohonan bagi mendapatkan 
lesen untuk 
mengeluarkan dan menerbitkan terjemahan sesuatu karya asing ke 
dalam bahasa vernakular. 
Berdasarkan kepada kuasa sedia ada yang dinyatakan, fungsi Tribunal Hak Cipta adalah 
terhad.  Tribunal tidak mempunyai bidang kuasa untuk mendengar pertikaian yang berbangkit 
mengenai pengagihan royalti antara badan pelesenan dan anggotanya.  Oleh itu, pindaan yang 
dicadangkan ini akan memperuntukkan kuasa kepada Tribunal Hak Cipta untuk mendengar dan 
memutuskan apa-apa pertikaian yang berhubung dengan royalti yang berbangkit di antara badan 
pelesenan dengan mana-mana anggotanya.   
Ini adalah suatu pilihan dan badan pelesenan dan anggotanya itu boleh memilih sama 
ada untuk membawa pertikaian tersebut kepada Tribunal Hak Cipta atau kepada mahkamah.  
Pendengaran di hadapan Tribunal Hak Cipta ialah suatu pilihan penyelesaian pertikaian alternatif 
iaitu Alternative Dispute Resolution (ADR) bagi badan pelesenan dan anggotanya untuk 
menyelesaikan pertikaian yang berhubung dengan royalti yang tertakluk kepada persetujuan 
badan pelesenan dan anggotanya itu.   
Selain itu, sejak Tribunal Hak Cipta dikuatkuasakan, masih belum ada sebarang kes 
dirujuk kepada Tribunal Hak Cipta disebabkan oleh kuasa dan fungsi tribunal yang terhad.  Tuan 
Yang di-Pertua, Rang Undang-undang Hak Cipta (Pindaan) 2019 telah disediakan dan diluluskan 
oleh Jabatan Peguam Negara.  Rang undang-undang ini juga telah diluluskan oleh Jemaah 
Menteri dalam mesyuarat pada 25 Oktober 2019.  Rang undang-undang ini mengandungi empat 
fasal seperti berikut,  
Fasal 1 mengandungi tajuk ringkas dan peruntukan mengenai tarikh permulaan kuat 
kuasa akta yang dicadangkan.   
Fasal 2 bertujuan untuk meminda perenggan 28(2)(d) Akta 332 untuk membolehkan 
tribunal mendengar apa-apa pertikaian yang berhubungan dengan royalti yang berbangkit antara 
suatu badan pelesenan dengan mana-mana anggotanya.   
Fasal 3 bertujuan untuk meminda perenggan 35(a) dan perenggan 35(b) Akta 332 untuk 
membolehkan Menteri membuat peraturan-peraturan berkenaan dengan cara dalam mana-mana 
pertikaian yang berhubung dengan royalti boleh didengar oleh tribunal dan tatacara yang hendak 
dipakai oleh tribunal apabila mendengar pertikaian itu, masing-masing.   
Fasal 4 bertujuan untuk memasukkan seksyen baru seksyen 59C ke dalam Akta 332 
untuk memperuntukkan bahawa tribunal boleh mendengar dan memutuskan apa-apa pertikaian 
yang berhubungan dengan royalti yang berbangkit antara suatu badan pelesenan dengan mana-
 

DR. 3.12.2019 
95 
mana anggotanya seperti seorang penulis, penggubah dan pelaku tertakluk kepada persetujuan 
badan pelesenan dan anggota itu.  Contoh pertikaian yang berhubungan dengan royalti adalah 
isu hak untuk mendapatkan royalti dan pembahagian serta pengagihan royalti.   
Pendengaran di hadapan tribunal memberikan pilihan penyelesaian pertikaian alternatif 
kepada suatu badan pelesenan dan mana-mana anggotanya untuk menyelesaikan pertikaian 
yang berhubungan dengan royalti.  Tuan Yang di-Pertua, saya mohon mencadangkan.   
Tuan Yang di-Pertua:  Terima kasih.  Ada yang menyokong? 
Timbalan Menteri Pembangunan Wanita, Keluarga dan Masyarakat [Puan Hannah 
Yeoh]:  Tuan Yang di-Pertua, saya mohon menyokong.   
Tuan Yang di-Pertua:  Baik, terima kasih.  Ahli-ahli Yang Berhormat, masalah di 
hadapan Majlis sekarang ialah rang undang-undang bernama suatu akta untuk meminda Akta 
Hak Cipta 1987 dibacakan kali yang kedua sekarang dan terbuka untuk di bahas.  
Pembahas pertama saya menjemput Yang Berhormat Rasah.  
Tuan Cha Kee Chin [Rasah]: Terima kasih, Tuan Yang di-Pertua.  
Tuan Yang di-Pertua:  Oh, maafkan saya, Yang Berhormat Bukit Bendera.   
Tuan Cha Kee Chin [Rasah]: Ingatkan hendak bahas, Tuan Yang di-Pertua.  Kalau 
Tuan Yang di-Pertua sudah bagi keizinan saya boleh bahas. 
Tuan Yang di-Pertua:  Ya, saya nampak macam... 
Tuan Cha Kee Chin [Rasah]: Akan tetapi saya rasa giliran bagi dekat Yang Berhormat 
Bukit Bendera dahulu atau terpulang kepada Tuan Yang di-Pertua.   
Tuan Yang di-Pertua:  Ya, silakan. 
4.26 ptg. 
Tuan Cha Kee Chin [Rasah]:  Okey, terima kasih Tuan Yang di-Pertua.  Sebenarnya 
saya dalam duduk ini... 
Tuan Yang di-Pertua:  Macam tak nak bahas sahaja. 
Tuan Cha Kee Chin [Rasah]:  Akan tetapi, ya lah saya khusyuk mendengar, cukup 
tertarik dengan pembentangan dari Yang Berhormat Timbalan Menteri.  Saya menyambut baik 
pembentangan ini, bagi saya ia sangat penting, sangat mustahak, selaras dengan keperluan 
semasa untuk kita meluaskan skop kepada tribunal yang ada.   
Cuma, saya mahu sebutkan sebab ini di peringkat dasar.  Satu perkara yang saya 
hendak sebutkan adalah berkenaan dengan empat badan atau syarikat yang di authorized, 
dibenarkan oleh pihak kementerian.  Empat badan ini pun bukan daripada kerajaan baharu, saya 
percaya daripada sebelum ini pun kita sudah dengar yang selalu mereka menggunakan cara 
yang bagi saya agak keras.  Saya sebagai wakil rakyat, on and off ada mendapat berita ataupun 
aduan, rungutan daripada pekedai-pekedai berkenaan dengan cara mereka tersebut.   
Oleh kerana, ada yang memang ada tunggakan dan sebagainya.  Akan tetapi, terus 
mereka menggunakan cara yang agak keras yang menyebabkan kedai ini merungut.  Cuma, 
persoalan saya di sini, apakah hanya empat badan ini sahaja yang dibenarkan untuk terus 
 
 
 
 
 
 
 

DR. 3.12.2019 
96 
mengutip bayaran tersebut?  Apakah boleh kementerian memikirkan ada tidak kemungkinan 
untuk kita buka kepada lebih badan supaya ia mewujudkan satu keadaan yang lebih sihat bagi 
saya ataupun kementerian menyemak semula, review semula empat badan yang diberikan 
kuasa sebelum ini?   
Apakah mereka wajar dikekalkan pada setiap tempoh yang tertentu contohnya dua tahun 
kah, tiga tahun kah, supaya akhirnya kita dapat mewujudkan satu pasaran yang win-win, yang 
menguntungkan semua pihak, bukan sahaja empat badan tersebut?  Akan tetapi, kita pun 
menjaga hak cipta penyanyi dan sebagainya, sama-sama. Semua pihak mendapat keuntungan 
dalam satu pasaran yang lebih terbuka.  Jadi, itu sahaja.  Singkat sahaja Tuan Yang di-Pertua di 
atas peluang yang diberikan kepada saya pada petang ini.  Terima kasih, Tuan Yang di-Pertua.   
Tuan Yang di-Pertua:  Terima kasih, Yang Berhormat Rasah.  Sekarang Yang 
Berhormat Bukit Bendera, 10 minit ya. 
4.28 ptg.  
Tuan Wong Hon Wai [Bukit Bendera]:  Terima kasih, Tuan Yang di-Pertua.  Saya juga 
turut ingin menyertai perbahasan Rang Undang-undang Hak Cipta (Pindaan) 2019.  Seperti yang 
kita maklum, terdapat kira-kira 6,000 orang ahli yang terdiri daripada komposer, penulis lirik, artis 
syarikat penerbitan dan syarikat rakaman yang terlibat dalam industri muzik ini.   
Maka, apabila kita membuat pelantikan terhadap Music Rights Malaysia (MRM) untuk 
kutipan royalti muzik, sebenarnya kutipan ini dibuat lebih kurang kepada 50,000 buah syarikat 
berdaftar kemudian diagihkan kepada empat pertubuhan iaitu MACP, PPM, RPM dan PRISM 
pada kadar yang dipersetujui.  Industri ini besar dengan 50,000 buah syarikat, dengan 6,000 ahli 
yang terlibat dalam industri muzik.   
■1630 
Saya melihat pindaan terhadap Rang Undang-undang Hak Cipta ini sebenarnya ia ingin 
memperluaskan kuasa Tribunal Hak Cipta. Dukacita saya mendengar bahawa walaupun telah 
ditubuhkan Tribunal Hak Cipta pada tahun 2012, tetapi sampai hari ini satu kes pun tidak didengar 
maka kita perlu membuat satu semakan apa pun overhaul terhadap fungsi kuasa dan juga 
terhadap Tribunal Hak Cipta. Ini kerana sebenarnya kuasa Tribunal Hak Cipta ini terhad dan tiada 
platform alternatif selain Mahkamah Sivil untuk merujuk pertikaian melibatkan antara badan 
pelesenan dan anggotanya. Kita, dengan pendedahan ini membolehkan badan pelesenan iaitu 
MRM dan juga anggotanya boleh merujuk kepada Tribunal Hak Cipta.  
Saya lihat kalau kita boleh pecah kosong terhadap kes Tribunal Hak Cipta ini ada banyak 
rungutan seperti tadi Yang Berhormat Rasah, kawan saya Yang Berhormat Rasah telah 
menyebut tentang rungutan terhadap daripada syarikat-syarikat. Saya sendiri telah menerima 
rungutan daripada Entertainment Association of Johor. Saya bukan wakil rakyat dari Johor, saya 
wakil Penang. Akan tetapi, kita punya network jauh.  
Entertainment Association of Johor telah memberitahu saya yang merupakan payung 
mewakili Operator Karaoke Disco Entertainment dan Lounges Entertainment Association ini 
 
 
 
 
 
 

DR. 3.12.2019 
97 
memberitahu saya bahawa royalti yang dikutip oleh MRM ini kadarnya tinggi dan memberikan 
tekanan kewangan terhadap ahli-ahli di bawah entertainment association.  
Maka, dalam tiada bidang kuasa di bawah Tribunal Hak Cipta ini untuk mendengar kes-
kes antara entertainment association, antara syarikat-syarikat berdaftar dengan MRM. Hanya kita 
hari ini kita hanya membesarkan bidang kuasa antara badan pelesen iaitu MRM dengan ahli-
ahlinya iaitu komposer, penulis lirik, ahli-ahli muzik dan tiada bidang kuasa untuk mendengar atau 
membuat semakan terhadap kadar royalti yang tinggi ini. Hari ini, saya juga menerima maklum 
balas daripada Entertainment Association of Johor bahawa yang selain daripada royalti yang 
tinggi ini dan jarang ada mesyuarat antara MRM dengan entertainment association.  
Oleh itu, masalah-masalah yang timbul yang didapati bahawa syarikat-syarikat berdaftar 
yang perlu menjalankan entertainment outlet ini mereka tiada saluran secara berkala untuk 
membawa masalah mereka sama ada kepada kementerian atau kepada badan pelesenan 
seperti MRM. Oleh itu mereka membawa kepada saya sebagai wakil rakyat untuk membawa isu 
yang mereka hadapi. Kutipan tarif royalti yang tinggi yang membebankan dan tiada avenue untuk 
dibawa Tribunal Hak Cipta ini untuk didengar kes.  
Oleh itu, kita dengar tadi tidak ada satu kes pun di dengar di Tribunal Hak Cipta sejak 
penubuhannya daripada tahun 2012 sampai sekarang. Harap kita boleh melihat kembali kepada 
rang undang-undang ini dan memberikan tambahan kuasa terhadap rang undang-undang ini. Di 
samping ini, saya juga ingin membangkitkan beberapa isu tentang berbangkitkan dan 
bersangkutan kerana apabila kita ingin melihat sebelum beberapa bulan kita telah membuat 
pindaan terhadap Rang Undang-undang Cap Dagangan di bawah kementerian yang sama. 
Saya ingin mendapat status apakah Rang Undang-undang Cap Dagangan sama ada 
Madrid Protocol ini adalah dipatuhi dan telah disertai? Begitu juga apabila saya bangkitkan pada 
perbahasan saya pada Rang Undang-undang Cap Dagangan, saya telah membangkitkan 
bilakah kita membuat pindaan terhadap Akta Reka Bentuk Perindustrian yang supaya untuk 
mematuhi the head protocol yang sampai bila kita belum lagi menyertai protokol berkenaan dan 
saya juga meminta kementerian untuk mengemas kini undang-undang harta intelek (intellectual 
property) di bawah Perbadanan Harta Intelek Malaysia sama ada pattern sama ada reka bentuk 
perindustrian, petunjuk geografi ataupun reka bentuk susur atur litar kita untuk melihat bagaimana 
kita hendak ingin lagi melindungi harta intelek. 
Kita juga perlu melihat balik kepada semua akta-akta berkenaan termasuk juga Undang-
undang Hak Cipta kerana melibatkan satu tugas yang kompleks apabila Undang-undang Hak 
Cipta bagaimana kita boleh memenuhi cabaran dunia digital. Bagaimana kita dapat isu-isu seperti 
cloud computing dan isu-isu seperti Internet service provider for copyright infringement. Undang-
undang Hak Cipta perlu mencari satu keseimbangan antara competing interest pada satu pihak 
ialah copyright holders seperti penulis lirik, seperti pemuzik dan sebagainya dan pada satu pihak 
lagi ialah orang awam (public).  
Oleh itu, Tribunal Hak Cipta boleh memainkan peranan yang lebih aktif, di sesuatu pihak 
ahli-ahli muzik, ahli-ahli seni, pemegang-pemegang hak cipta dan pada satu pihak lagi orang 
 

DR. 3.12.2019 
98 
awam. Bagaimana kita boleh mengimbangkan competing interest antara kesemua pihak ini? 
Oleh itu, tadi saya menyebut tentang bahawa MRM dan juga empat organisasi ini. Sebenarnya, 
ia lebih merujuk kepada monopolistic dengan kumpulan yang tertentu sahaja. 
Saya ingin menjemput kementerian untuk melihat kepada model-model negara lain. Lihat 
mengkaji model-model negara lain untuk memperbaiki terhadap Tribunal Hak Cipta kita dan 
memperbaiki terhadap Undang-undang Hak Cipta kita khasnya untuk di satu pihak melindungi 
kepentingan pemuzik-pemuzik dan satu pihak untuk melindungi dan memberikan kebaikan 
kepada orang awam dan juga menjaga kebajikan syarikat-syarikat yang terlibat dalam industri 
berkenaan.  
Saya lihat undang-undang-undang ini sebenarnya ringkas sahaja untuk meningkatkan 
Tribunal Hak Cipta dan saya ingin melihat kepada lebih banyak pembaharuan dalam aspek 
pelindungan hak harta intelek ini. Oleh itu, saya mohon menyokong.  
Tuan Yang di-Pertua: Terima kasih Yang Berhormat Bukit Bendera. Kalau tidak ada 
pembahas yang lain, saya menjemput Yang Berhormat Menteri untuk menjawab. Silakan.  
4.37 ptg. 
Timbalan Menteri Perdagangan Dalam Negeri dan Hal Ehwal Pengguna [Tuan 
Chong Chieng Jen]: Terima kasih kepada Tuan Yang di-Pertua. 
Tuan Yang di-Pertua: Ada? Ada? 
Seorang Ahli: Tidak ada. 
Tuan Yang di-Pertua: Tidak ada Yang Berhormat Menteri, silakan.   
Tuan Chong Chieng Jen: Terima kasih kedua-dua Ahli Yang Berhormat daripada Rasah 
dan Bukit Bendera yang mengambil bahagian dalam perbahasan rang undang-undang pindaan 
ini. Satu soalan yang dibangkit oleh Yang Berhormat Rasah menanya adakah kemungkinan 
bilangan badan pelesenan diwujudkan ditambah lagi? Soalan ini juga dibangkit oleh Yang 
Berhormat Bukit Bendera. 
Untuk makluman Yang Berhormat, badan pelesenan itu adalah dilantik oleh penggiat-
penggiat seni tempatan. So, ia terpulang kepada para penggiat-penggiat seni tempatan yang 
untuk melantik apa-apa badan untuk mengutip royalti atas musical work mereka. Kalau ada 
bilangan yang besar, mereka iaitu badan yang dilantik itu akan memohon daripada kementerian 
saya untuk diiktiraf sebagai satu badan pelesenan.  
Dengan ada pengiktirafan sebagai badan pelesenan, badan itu barulah berhak atau 
berkuasa untuk memberi dan mengutip royalti daripada orang awam. Oleh itu, ia terpulang 
kepada penggiat-penggiat seni tempatan sama ada mereka hendak memilih atau melantik badan 
lain selain daripada keempat-empat itu badan yang telah saya sebut tadi iaitu MACP, PPM, RPM 
atau PRISM untuk mengutip royalti itu untuk mereka. 
Dr. Su Keong Siong [Kampar]: Yang Berhormat Timbalan Menteri... 
 
 
 
 
 

DR. 3.12.2019 
■1640 
99 
Tuan Chong Chieng Jen: Setakat ini tiada apa-apa badan lain yang telah buat 
permohonan kecuali musician dari Sabah. Sabah yang ada buat satu permohonan untuk diiktiraf 
sebagai satu lagi badan pelesenan untuk lagu-lagu dan musical works yang dibuat dan dicipta 
oleh penggiat seni musical dari Sabah. So, permohonan mereka masih di dalam pertimbangan.  
Dr. Su Keong Siong [Kampar]: Yang Berhormat Menteri.  
Tuan Chong Chieng Jen: Ya, sila. 
Dr. Su Keong Siong [Kampar]: Saya cuma nak tanya penjelasan. Saya rasa kami tiada 
bantahan mereka mengutip royalti-royalti ini. Soalan saya adalah apakah kaedah yang kami 
dapat tahu kadar yang dikutip oleh mereka itu adalah berpatutan dan ia tidak berlebihan sebab 
banyak kes kami dapati cuma mereka beritahu jumlah berapa yang kena dibayar secara royalti 
dan itu patut dibayar. Tidak bayar mereka akan terus saman ke mahkamah. Yang kami hendak 
tahu apakah cara untuk memastikan mereka ini tidak mengenakan royalti dengan sewenang-
wenangnya.  
Tuan Chong Chieng Jen: Setakat ini kadar royalti itu hanya ditetapkan oleh keempat-
empat badan pelesenan. Saya sebut tadi adalah Tribunal Hak Cipta seharusnya ada kuasa untuk 
sesiapa yang hendak challenge, hendak mempertikaikan kadar royalti yang di caj. Oleh itu, saya 
rasa selepas kita meluluskan rang undang-undang ini, selepas ditubuhkan sebuah lagi Tribunal 
Hak Cipta, kalau ada apa-apa pengadu yang hendak mencabar kadar royalti yang di caj atau 
ditetapkan oleh keempat-empat badan pelesenan atau MRM, bolehlah kita bawa Yang 
Berhormat atau pengadu Yang Berhormat boleh bawa kes itu ke Tribunal Hak Cipta.  
Selama ini hanya kes-kes pertikaian atas caj itu atau cara-cara atau legitimacy of claim 
by MRM or PPM, itu kebanyakan orang mencabar hak mereka untuk mengutip royalti ini di 
mahkamah sahaja. Akan tetapi kaedah mahkamah itu adalah lebih mahal dan memakan masa 
yang lebih panjang. Oleh itu, biarlah— selepas kita menubuhkan sebuah lagi Tribunal Hak Cipta, 
Ahli-ahli Yang Berhormat boleh tolonglah menghebohkan maklumat itu dan sesiapa yang hendak 
mempertikaikan kadar caj yang dikenakan oleh MRM, bolehlah bawanya ke tribunal itu untuk 
diputuskan.  
Yang Berhormat Rasah juga ada membangkitkan isu tentang cara pengutipan royalti 
yang digunakan oleh pekerja-pekerja MRM yang kadangkala adalah secara lebih keras. Saya 
rasa kalau dia telah melampaui batasan undang-undang, bolehlah mangsa-mangsa atau yang 
orang yang terkena itu boleh buat laporan polis kalau mereka cara adalah melanggar undang-
undang. Ia memang merupakan hak pengguna untuk mempertikaikan apakah caj yang 
dikenakan dan ia boleh diputuskan yang saya sebut tadi dalam Tribunal Hak Cipta yang akan 
ditubuhkan lagi selepas kita meluluskan rang undang-undang ini.  
Yang Berhormat Bukit Bendera juga ada sebut mengenai beberapa perkara yang di luar 
daripada rang undang-undang ini. Saya rasa saya akan beri maklumat yang selanjutnya selepas 
sesi hari ini. Untuk polisi mengenai mengimbangkan competing interest di antara penggiat seni 
 

DR. 3.12.2019 
100 
tempatan dan juga pengguna-pengguna jelata yang membayar royalti. Saya rasa ini memang 
satu isu polisi yang untuk kita semua duduk bersama-sama untuk berunding dan berbincang.  
Tuan Yang di-Pertua, sekian jawapan saya. Terima kasih.  
Tuan Yang di-Pertua: Terima kasih Yang Berhormat Menteri. Ahli-ahli Yang Berhormat, 
sekarang saya kemukakan masalah kepada Majlis bagi diputuskan. Masalahnya ialah bahawa 
rang undang-undang ini dibacakan kali yang kedua sekarang.  
[Masalah dikemuka bagi diputuskan; dan disetujukan] 
[Rang undang-undang dibacakan kali yang kedua dan diserahkan kepada Dewan 
sebagai Jawatankuasa] 
[Majlis bersidang dalam Jawatankuasa] 
[Tuan Yang di-Pertua mempengerusikan Jawatankuasa] 
[Fasal-fasal dikemukakan kepada Jawatankuasa] 
[Fasal-fasal 1 hingga 4 diperintahkan jadi sebahagian daripada rang undang-undang] 
[Rang undang-undang dimaklumkan kepada Majlis sekarang] 
[Majlis Mesyuarat bersidang semula] 
[Rang undang-undang dilaporkan dengan tidak ada pindaan; dibacakan kali yang ketiga, 
disokong oleh Timbalan Menteri Pembangunan Wanita, Keluarga dan Masyarakat (Puan Hannah 
Yeoh) dan diluluskan] 
RANG UNDANG-UNDANG FRANCAIS (PINDAAN) 2019 
Bacaan Kali Yang Kedua dan Ketiga 
4.49 ptg. 
Timbalan Menteri Perdagangan Dalam Negeri dan Hal Ehwal Pengguna [Tuan 
Chong Chieng Jen]: Tuan Yang di-Pertua, saya mohon mencadangkan iaitu suatu akta untuk 
meminda Akta Francais 1998 dibacakan kali yang kedua sekarang.  
Tuan Yang di-Pertua, Malaysia merupakan antara negara yang mempunyai kerangka 
undang-undang dalam bentuk akta bagi mengawal selia sistem perniagaan berasaskan francais. 
Secara amnya, sistem perniagaan francais merupakan mekanisme pengembangan oleh 
sesebuah syarikat melalui pengedaran produk atau perkhidmatan kepada pihak ketiga iaitu 
francaisi. Perniagaan francais dapat memberikan peluang kepada usahawan untuk menjadi 
francaisi kepada suatu perniagaan atau jenama yang sedia ada. Oleh itu, adalah wajar 
Kementerian Perdagangan Dalam Negeri dan Hal Ehwal Pengguna memastikan bahawa industri 
francais di Malaysia kekal kondusif, memampan, menjadi platform utama bagi perkembangan 
aktiviti keusahawanan.  
■1650 
Selain itu, langkah ini juga turut selari dengan Dasar Keusahawanan Negara 2030 yang 
antara lain menyasarkan pembudayaan keusahawanan di kalangan rakyat Malaysia.   
 
 
 
 
 

DR. 3.12.2019 
101 
Akta Francais 1998 [Akta 590] telah dikuatkuasakan untuk melindungi hak kedua-dua 
pihak berkepentingan utama iaitu francaisor dan francaisi.  Akta Francais 1998 merupakan satu 
undang-undang yang memperuntukkan mengenai pendaftaran dan pengawalseliaan francais-
francais dan bagi perkara-perkara seperti yang berikut:- 
(i) 
mewujudkan mekanisme kawal selia industri francais negara supaya ia 
dapat berkembang dengan beretika; 
(ii) 
mengadakan satu sistem pendaftaran yang sistematik bagi membantu 
dan memantau perkembangan industri francais; 
(iii) 
membendung perlakuan atau percubaan untuk menipu, memperdaya 
dan mendiskriminasi sebarang tawaran untuk menjual mana-mana 
perniagaan francais; 
(iv) 
mencegah amalan perdagangan atau layanan tidak adil kepada francaisi 
sepanjang tempoh perjanjian francais berkuat kuasa; 
(v) 
(vi) 
mencegah cubaan untuk menyalahgunakan harta intelek francaisor; dan 
menggalakkan perkembangan amalan perdagangan secara sihat di 
kalangan industri francais. 
Tuan Yang di-Pertua, pindaan pertama Akta 590 dilakukan pada tahun 2012 bagi 
mewajibkan pendaftaran perniagaan francais dengan mengambil kira beberapa keperluan 
perdagangan domestik pada masa tersebut.  Selain itu, cadangan pihak-pihak berkepentingan 
dalam industri francais pada ketika itu juga diambil kira semasa pindaan pertama Akta 590 dibuat.  
Pada masa sekarang, terdapat 899 buah syarikat berdaftar sebagai syarikat francais di 
mana 575 syarikat merupakan francaisor tempatan, 62 syarikat merupakan francaisi induk 
manakala 262 syarikat merupakan francaisi kepada francais asing.  Sebanyak lapan bidang 
perniagaan francais telah dikategorikan dengan jumlah pendaftaran seperti berikut:- 
Bil. 
Kategori 
(i) 
(ii) 
(iii) 
(iv) 
(v) 
(vi) 
(vii) 
(viii) 
Makanan dan minuman 
Perkhidmatan dan penyelenggaraan 
Pusat pelajaran dan asuhan kanak-kanak 
Pakaian dan aksesori 
Rawatan kecantikan dan kesihatan 
Telekomunikasi, elektronik, teknologi 
maklumat dan komunikasi 
Kedai serbaneka dan pasar raya 
Lain-lain perniagaan 
Bil. Syarikat 
(buah) 
382 
99 
96 
87 
84 
29 
19 
103 
Produk-produk dan perkhidmatan 
jenama 
francais Malaysia 
juga berjaya 
mengembangkan perniagaan ke seluruh dunia.  Sebanyak 4,271 outlets dengan jenama francais 
Malaysia berjaya menembusi pasaran dunia di mana 1,233 outlets francais di Asia Barat 
manakala 1,293 outlets francais di Asia Tenggara. 
 
 
 

DR. 3.12.2019 
102 
Hasil daripada pemantauan dan pengawalseliaan sektor industri francais sejak tahun 
2012, KPDNHEP berpandangan bahawa adalah wajar untuk Akta 590 dipinda bagi 
memperkukuhkan lagi kemapanan industri francais.  Ini bagi memastikan kelangsungan jenama 
francais Malaysia bagi tujuan pengembangan pasaran sama ada dalam pasaran tempatan 
mahupun dunia terus dapat dipelihara. 
Pada masa kini, terdapat 418 francaisi daripada jenama francais tempatan telah 
berdaftar manakala sebanyak 2,917 masih dalam proses permohonan.  Sebanyak 324 francaisi 
atau francaisi induk daripada jenama francais asing turut berdaftar.  Namun, dipercayai terdapat 
lebih 4,000 francaisi yang masih belum memohon untuk berdaftar.   
Bagi mengatasi masalah ini, KPDNHEP mengesyorkan supaya Akta 590 dipinda dengan 
memperjelaskan peruntukan-peruntukan yang berkaitan dengannya supaya dinyatakan secara 
jelas mana-mana orang yang gagal mendaftar adalah melakukan suatu kesalahan. 
Bagi tujuan pindaan Akta 590, KPDNHEP telah mengadakan beberapa siri sesi libat urus 
sejak tahun 2015 dengan pihak industri, firma guaman dan persatuan francais.  Hasil daripada 
sesi libat urus tersebut, KPDNHEP telah mengenal pasti peruntukan-peruntukan yang harus 
dipinda.  Cadangan pindaan yang dikemukakan juga mengambil kira kehendak dan tuntutan 
semasa penggiat dan pemain industri francais. 
Pindaan Rang Undang-undang Francais 2019 ini mengambil kira kepentingan untuk 
tadbir urus akta yang lebih baik.  Rang undang-undang ini antara lain akan menyelesaikan isu 
pendaftaran francais di mana pada masa ini setelah sesuatu pendaftaran francais diluluskan, 
tempoh pendaftarannya akan kekal sampai bila-bila melainkan tindakan penggantungan dan 
pembatalan pendaftaran dilakukan oleh pendaftar. 
Keadaan ini menyukarkan urusan kawal selia kerana KPDNHEP mendapati bahawa 
kebanyakan mereka yang berdaftar tidak lagi aktif dalam perniagaan mahupun perniagaan tidak 
menggunakan sistem francais lagi.  Rang Undang-undang Francais (Pindaan) 2019 digubal bagi 
mencapai tiga objektif utama seperti berikut:- 
(i) 
bagi memperkukuhkan 
lagi kemapanan 
industri 
francais melalui 
pengawalseliaan 
tempoh pendaftaran 
francaisor dan kewajipan 
pendaftaran francaisi; 
(ii) 
untuk memastikan kelangsungan jenama francais Malaysia bagi tujuan 
pengembangan industri sama ada di dalam pasaran tempatan mahupun 
dunia terus dapat dipelihara; dan 
(iii) 
penggunaan terma-terma yang tepat dan tidak mengelirukan dalam akta. 
Antara komponen utama peruntukan sedia ada Akta 590 yang memerlukan 
penambahbaikan dalam aspek mengawal selia industri francais adalah seperti berikut:- 
(i) 
penggunaan terma terkini, tepat dan tidak mengelirukan dalam teks 
Bahasa Kebangsaan supaya selaras dengan perkembangan terkini 
penggunaan perkataan itu dalam perniagaan francais; 
 

DR. 3.12.2019 
103 
(ii) 
mewajibkan orang asing yang telah mendapat kelulusan untuk menjual 
francais di Malaysia atau kepada mana-mana warga Malaysia untuk 
mendaftarkan francaisnya; 
(iii) 
memberi kuasa kepada Menteri untuk menetapkan suatu tempoh kuat 
kuasa pendaftaran francais; 
(iv) 
pengenaan 
fi sewaktu memproses dan meluluskan apa-apa 
permohonan di bawah Akta 590; 
(v) 
mewujudkan peruntukan berhubung dengan kesalahan apabila gagal 
mematuhi peruntukan-peruntukan yang berkaitan; 
(vi) 
memberi kuasa kepada pendaftar untuk menandatangani kad kuasa 
yang dikeluarkan kepada pegawai yang diberi kuasa; 
(vii) 
mewujudkan beberapa peruntukan baharu yang berhubung dengan 
kuasa penyiasatan dan penguatkuasaan; dan  
(viii) 
peruntukan berhubung dengan pengesahan dan tanggung rugi bagi 
pungutan fi yang telah dikenakan dan dipungut sepanjang tempoh dari 8 
Oktober 1999 hingga hari sebelum tarikh permulaan kuat kuasa akta 
yang dicadangkan ini. 
Tuan Yang di-Pertua, Mesyuarat Jemaah Menteri yang telah diadakan pada 18 Oktober 
2019 telah bersetuju dengan pindaan Akta Francais 1998 supaya selaras dengan perkembangan 
semasa perniagaan francais di Malaysia.  Saya memohon untuk menghuraikan setiap fasal 
dalam rang undang-undang ini.   
Rang Undang-undang ini mempunyai 27 fasal seperti yang berikut. 
Fasal 1 mengandungi tajuk ringkas dan peruntukan mengenai permulaan kuat kuasa 
akta yang dicadangkan. 
■1700 
Fasal 2 bertujuan untuk memperuntukkan pindaan am kepada  teks Bahasa Kebangsaan 
Akta 590 dengan menggantikan perkataan, ‘Pemberi francais’, ‘Pemegang francais’, ‘Pemegang 
subfrancais’ dan ‘Perunding francais’ dengan perkataan ‘Francaisor’, ‘Francaisi’, ‘Subfrancaisi’ 
dan ‘konsultan francais’ masing-masing supaya selaras dengan perkembangan terkini 
penggunaan perkataan itu dalam peniagaan francais. 
Fasal 3, bertujuan untuk memasukkan 
tarif bagi perkataan 
‘Subfrancais’ dan 
‘Subfrancaisi’ ke dalam seksyen 4, Akta 590. Fasa ini juga bertujuan untuk meminda Seksyen 4, 
dalam teks Bahasa Kebangsaan berhubung dengan tarif yang berbangkit daripada cadangan 
pindaan dalam Fasa 2.  
Fasal 4 bertujuan untuk meminda seksyen 6, Akta 590 untuk menghendaki orang asing 
yang telah mendapat kelulusan untuk menjual francais di Malaysia atau kepada mana-mana 
warga Malaysia di bawah seksyen 54, Akta 590 untuk mendaftarkan francaisnya di bawah 
seksyen 6, Akta 590. 
 

DR. 3.12.2019 
104 
Fasal 5 bertujuan untuk meminda seksyen 6A, Akta 590, subfasal 5(a) bertujuan untuk 
menghendaki seseorang francais kepadanya francais diberikan daripada seseorang francaisor  
asing untuk mendaftar francais itu kepada Pendaftar dengan mengemukakan permohonan dalam 
apa-apa bentuk yang ditentukan oleh Pendaftar berserta dengan fi yang ditetapkan.  
Subfasal 4(b) merupakan bahawa Pendaftar boleh menghendaki pemohon untuk 
membayar apa-apa jumlah fi yang ditetapkan apabila meluluskan permohonan di bawah 
subseksyen 6A(1). Subfasal 5(c) pula bertujuan untuk menjadikan kegagalan francaisi untuk 
mematuhi Seksyen 6(A) sebagai satu kesalahan. 
Fasal 6 bertujuan untuk menggantikan seksyen 6(B) Akta 590 sedia ada untuk 
menghendaki seseorang francaisi kepadanya francais diberikan daripada francaisor tempatan 
atau francaisi induk tempatan untuk mendaftarkan francais itu kepada Pendaftar dengan 
mengemukakan permohonan dalam apa-apa bentuk yang ditentukan oleh Pendaftar berserta 
dengan fee yang ditetapkan dalam tempoh 14 hari dari tarikh perjanjian antara francaisor dengan 
francaisi ditandatangani. Kegagalan untuk mematuhi subseksyen 6B(1) adalah suatu kesalahan 
di bawah Akta 590. 
Fasal 7 bertujuan untuk meminda subseksyen 7(1) Akta 590 untuk menghendaki 
francaisor untuk mendaftarkan francaisnya dengan mengemukakan permohonan dalam apa-apa 
bentuk yang ditentukan oleh Pendaftar berserta dengan fi yang ditetapkan. 
Fasal 8 bertujuan untuk meminda seksyen 10 Akta 590 untuk menyatakan bahawa 
pendaftaran suatu francais itu hendaklah terus berkuat kuasa bagi suatu tempoh yang ditetapkan. 
Fasal ini juga bertujuan untuk mengekalkan kuasa Pendaftar untuk mengeluarkan suatu perintah-
perintah bertulis kepada francaisor untuk menggantung, menamatkan atau membatalkan 
pendaftaran francais itu di bawah Akta 590. 
Fasal 9 bertujuan untuk memasukkan seksyen baharu 10A dan 10B ke dalam Akta 590. 
Seksyen 10A yang dicadangkan mengandungi peruntukan mengenai pembaharuan pendaftaran 
francais. Seksyen 10B yang dicadangkan menghendaki francaisor atau francaisi untuk 
mempamerkan pendaftaran francaisnya di suatu kedudukan yang mudah dilihat di tempat 
francaisor atau francaisi menjalankan perniagaannya untuk memberitahu orang awam mengenai 
francais itu dan untuk menghalang mana-mana orang daripada memperdaya atau menipu orang 
awam. Kegagalan untuk mematuhi subseksyen 10B(1) adalah suatu kesalahan di bawah Akta 
590. 
Fasal 10 bertujuan untuk meminda seksyen 11 Akta 590 untuk menghendaki seseorang 
pemohon atau pengarah atau pengurusnya untuk mendapatkan kelulusan Pendaftar bagi 
meminda dokumen yang disebut dalam perenggan 7 (1)(b), (c) dan (d) Akta 590 untuk 
memastikan dokumen tersebut tidak dipinda dengan sewenang-wenangnya tanpa kelulusan 
Pendaftar.  
Fasal ini juga bertujuan untuk meminda subseksyen 11(2) untuk menghendaki dokumen 
yang disebutkan dalam subseksyen (1) difailkan dengan pendaftar bersama dengan fee yang 
ditetapkan. 
 

DR. 3.12.2019 
105 
Fasal 11 bertujuan untuk meminda seksyen 14 Akta 590 subseksyen 11(b) bertujuan 
untuk meminda perenggan 14(1)(a) sedia ada untuk menghendaki broker francais atau konsultan 
francais untuk mendaftarkan dirinya dengan mengemukakan permohonan dalam apa-apa bentuk 
yang ditentukan oleh Pendaftar berserta dengan fi yang ditetapkan. 
Subfasal 11(c) memperuntukkan bahawa Pendaftar boleh menghendaki pemohon untuk 
membayar apa-apa jumlah fi yang ditetapkan apabila meluluskan permohonan di bawah 
subseksyen 14 (1). Subfasal 11(d) bertujuan untuk memotong subseksyen 14(5A) dan (5B) 
berbangkit daripada cadangan kemasukan seksyen baharu 14A melalui fasal 12. Subfasal 11(e) 
memperuntukkan kesalahan bagi kegagalan tidak mematuhi subseksyen 14(1) Akta 590.  
Fasal 12 bertujuan untuk memasukkan seksyen baharu 14(A) dan 14(B) kepada  Akta 
590. Seksyen 14A yang dicadangkan mengandungi peruntukan mengenai pembaharuan 
pendaftaran broker 
francais dan konsultan 
francais. Seksyen 14B yang dicadangkan 
menghendaki broker francais atau konsultan francais untuk mempamerkan pendaftarannya 
sebagai seorang broker francais atau konsultan francais mengikut mana-mana yang berkenaan 
di kedudukan yang mudah dilihat di tempat dia menjalankan perniagaannya atau menyediakan 
perkhidmatannya. Kegagalan untuk mematuhi subseksyen 14B(1) adalah suatu kesalahan di 
bawah Akta 590. 
Fasa 13 bertujuan untuk meminda subseksyen 15(1) Akta 590 dengan memotong 
perkataan ‘Penzahiran’ di mana-mana jua terdapat berbangkit daripada cadangan pindaan dalam 
fasal 10. Fasal ini juga bertujuan untuk meminda subseksyen 15(2) dengan menggantikan 
perkataan seksyen 7 dan 11 supaya  selaras dengan subseksyen 15(1). 
Fasal 14 bertujuan untuk meminda seksyen 18 Akta 590 subfasal 14(a) menghendaki 
perjanjian francais untuk mengandungi peruntukan yang berhubungan dengan tempoh francais 
dan terma pembaharuan dan perlanjutan perjanjian francais. Subfasal 14(b) memotong 
subseksyen 18(3) dan subseksyen 14(c) meminda subseksyen 18(6) sedia ada dengan 
menggantikan kesalahan bagi kegagalan untuk mematuhi subseksyen 18(5) dengan kesalahan 
bagi kegagalan untuk mematuhi seksyen 18. 
■ 1710 
Fasal 15 bertujuan untuk meminda subseksyen 22(2), Akta 590 untuk menjelaskan 
bahawa akaun yang berasingan ertinya akaun bank yang berasingan. 
Fasal 16 bertujuan untuk memotong perkataan atau cap perkhidmatan dalam seksyen 24, 
Akta 590 kerana perkataan ‘cap dagangan’ dalam seksyen sedia ada sebagaimana yang ditakrif 
dalam Akta Cap Dagangan 1976 iaitu Akta 175 adalah memadai untuk memasukkan cap 
perkhidmatan. 
Fasal 17 bertujuan untuk meminda Perenggan 32(a), Akta 590 dengan menggantikan 
perkataan “secara matangnya perniagaan yang sama” dengan “perniagaan yang serupa” supaya 
selaras dengan peruntukan Akta 590 yang lain. 
 

DR. 3.12.2019 
106 
Fasal 18 bertujuan untuk meminda subseksyen 37(1) Akta 590 untuk menyatakan bahawa 
skop kesalahan adalah berhubung dengan tawaran untuk menjual sesuatu francais atau semasa 
penjualan sesuatu francais. 
Fasal 19 bertujuan untuk meminda subseksyen 42(2) Akta 590 untuk menggantikan 
menteri dengan pendaftar sebagai orang yang mempunyai kuasa untuk menandatangani kad 
kuasa yang dikeluarkan kepada pegawai diberi kuasa. 
Fasal 20 bertujuan untuk meminda subseksyen 43(1) dan 43(2) Akta 590 untuk meluaskan 
skop penyiasatan oleh pegawai diberi kuasa kepada perlakuan apa-apa kesalahan oleh mana-
mana orang di bawah Akta 590. 
Fasal 21 bertujuan untuk meminda Subseksyen 44(4) Akta 590 untuk memasukkan papan 
tanda sebagai salah satu benda yang boleh disita, ditahan atau diambil milik oleh pegawai diberi 
kuasa semasa pemeriksaan ke atas seseorang bagi memastikan keselarasan dengan 
subseksyen 44(5) dan subseksyen 44(6). 
Fasal 22 bertujuan untuk memasukkan subseksyen baharu 44A ke dalam Akta 590 untuk 
memperuntukkan bahawa suatu waran geledah yang dikeluarkan di bawah Akta 590 adalah sah 
dan boleh dikuatkuasakan walau apa pun kecacatan, kesilapan dan peninggalan dalam waran 
geledah itu atau dalam permohonan bagi waran geledah itu dan apa-apa buku akaun, dokumen, 
data berkomputer, cap, papan tanda, kad, surat, risalah, peranti atau benda yang disita di bawah 
waran geledah itu boleh diterima sebagai keterangan dalam mana-mana prosiding di bawah Akta 
590. 
Fasal 23 bertujuan untuk memasukkan seksyen baharu 48A, 48B, 48C dan 48D kepada 
Akta 590. Seksyen 48A yang dicadangkan menjelaskan bahawa apa-apa buku, akaun, dokumen, 
data berkomputer, cap, papan tanda, kad, surat, risalah, peranti atau benda yang disita di bawah 
Akta 590 boleh dilucuthakkan mengikut tatacara yang ditentukan. Seksyen 48B yang 
dicadangkan memperuntukkan bahawa pegawai diberi kuasa yang melakukan penyitaan boleh 
melepaskan apa-apa buku, akaun, dokumen, data berkomputer, cap, papan tanda, kad, surat, 
risalah, peranti atau benda yang disita kepada orang yang dia tentukan sebagai berhak secara 
sah kepadanya. 
Seksyen 48C yang dicadangkan memperuntukkan bahawa tiada orang yang berhak 
kepada kos prosiding di hadapan mana-mana mahkamah atau apa-apa ganti rugi atau relief lain 
berkenaan dengan apa-apa buku, akaun, dokumen, data, komputer, cap, papan tanda, kad, 
surat, risalah, peranti atau benda yang disita mengikut peruntukan Akta 590 melainkan jika 
penyitaan itu dibuat tanpa sebab yang munasabah.  
Seksyen 48D yang dicadangkan memperuntukkan bahawa suatu ganjaran yang tidak 
melebihi setengah daripada denda yang dikenakan bagi suatu sabitan boleh dibayar kepada 
orang yang memberi maklumat yang membawa kepada sabitan itu. 
Fasal 24 bertujuan untuk meminda Seksyen 54, Akta 590 untuk menghendaki orang asing 
yang bercadang untuk menjual sesuatu francais di Malaysia atau kepada mana-mana rakyat 
 

DR. 3.12.2019 
107 
Malaysia untuk memohon kepada pendaftar dengan mengemukakan permohonan dalam apa-
apa bentuk yang ditentukan oleh pendaftar berserta dengan fi yang ditetapkan. 
Fasal ini juga memperuntukkan bahawa pendaftar boleh menghendaki pemohon untuk 
membayar apa-apa jumlah fi yang ditetapkan apabila meluluskan permohonan di bawah 
subseksyen 54(1). 
Fasal 25 bertujuan untuk meminda perenggan 60(1)(c), Akta 590 bagi membolehkan 
Menteri menetapkan fi yang kena dibayar di bawah Akta 590 dan cara memungut dan membayar 
fi itu. 
Fasal 26 bertujuan untuk mengesahkan pungutan fi pemfailan bagi pindaan dokumen di 
bawah seksyen 11, Akta 590. Fi pemprosesan bagi pendaftaran broker francais atau konsultan 
francais di bawah seksyen 14, Akta 590 dan fi pemprosesan bagi permohonan untuk menjual 
francais oleh orang asing di Malaysia atau kepada mana-mana warganegara Malaysia di bawah 
seksyen 54, Akta 590 yang telah dikenakan dan dipungut sepanjang tempoh dari 8 Oktober 1999 
hingga hari sebelum tarikh permulaan kuat kuasa akta yang dicadangkan ini. 
Fasal 27 mengandungi peruntukan pengecualian dan peralihan. 
Tuan Yang di-Pertua, saya mohon mencadangkan. 
Tuan Yang di-Pertua: Menyokong? 
Timbalan Menteri Perdagangan Antarabangsa dan Industri [Dr. Ong Kian Ming]: Saya 
menyokong. 
Tuan Yang di-Pertua: Ahli-ahli Yang Berhormat, masalah di hadapan Majlis ialah rang 
undang-undang bernama suatu akta untuk meminda Akta Francais 1998 dibacakan kali yang 
kedua sekarang dan terbuka untuk dibahas. 
Ada pembahas? Yang Berhormat Tebrau lima minit. 
5.18 ptg. 
Tuan Steven Choong Shiau Yoon [Tebrau]: Boleh, boleh. Ringkas sahaja. Terima kasih 
Tuan Yang di-Pertua izinkan untuk menyertai perbahasan Rang Undang-undang Akta Francais 
ini. Saya menyambut dengan baiklah usaha untuk buat pindaan atas Akta Francais ini khususnya 
ada dua seksyen yang akan ada permintaan. Akan tetapi saya ingin memberi pandangan saya 
khususnya seksyen 10A di sini yang memerlukan francaisor atau francaisi mempamerkan 
pendaftaran di suatu kedudukan yang mudah dilihat di tempat perniagaan. 
Ini adalah bagus untuk mengelakkan orang awam ditipu atau diperdaya kerana ramai 
pengusaha dan usahawan kurang bermoral dan akan guna cara untuk memperdaya orang awam 
bahawa perkhidmatan atau barangan yang dijual oleh mereka adalah genuine dengan izin. 
■1720 
Permintaan kedua yang saya akan sentuh adalah mengenai seksyen 18. Seksyen 18 di 
sini akan memerlukan dan menghendaki perjanjian francais untuk mengandungi peruntukan yang 
berhubungan dengan tempoh francais dan tema pembaharuan dan perlanjutan perjanjian 
 
 

DR. 3.12.2019 
108 
francais. Bagi pendapat saya, saya berharaplah peruntukan lain seperti fi, yuran, royalti dan 
sebagainya akan di caj dalam perjanjian, kawasan perjanjian yang akan berkuasa. 
Begitu juga klausa penamatan (termination), dengan izin, oleh mana-mana pihak 
mahupun francaisor ataupun francaisi jika berlaku kesalahan atau tidak memenuhi mana-mana 
syarat dalam perjanjian harus juga dibentuk dalam akta ini supaya tidak ada francaisi yang asal 
dari negara kita tidak atau ditipu oleh francaisor yang asal daripada negara asing. Ini kerana 
francaisor yang berasal daripada negara asing mereka ada banyak pengalaman tetapi 
perusahaan daripada negara kita kemungkinan tidak dapat dilindungi kalau peruntukan yang 
sempurna tidak dimasukkan di dalam permintaan dalam Akta Francais ini. Itu sahaja daripada 
saya. Terima kasih. 
Tuan Yang di-Pertua: Terima kasih Yang Berhormat Tebrau. Sekarang saya menjemput 
Yang Berhormat Rasah. Silakan. 
5.22 ptg. 
Tuan Cha Kee Chin [Rasah]: Terima kasih Tuan Yang di-Pertua atas peluang yang 
diberikan. Cuma ringkas sahaja perbahasan saya. Pertama, saya mengalu-alukan pindaan ini 
sebab kalau kita tengok sejak akta induk digubal, akta ibu digubal pada tahun 1998 hampir 20 
tahun. Industri ataupun perniagaan francais tersebut telah pesat membangun dan ia sekarang ini 
kalau dulu tidak banyak jenama yang terlibat tetapi sepanjang tempoh ini terutama saya percaya 
dalam tempoh 10 tahun yang terakhir banyak jenama baharu. Oleh sebab itu, ada keperluan 
untuk membuat pindaan ini sebagaimana yang disebutkan oleh Yang Berhormat Timbalan 
Menteri menjadikan aktiviti francais tersebut sebagai lebih kondusif dan bersesuaian dengan 
dunia perniagaan pada hari ini. 
Cuma satu perkara yang saya hendak sebutkan. Apakah di bawah akta ini terdapat satu 
format perjanjian yang standard untuk francaisor dan francaisi? Saya bagi contoh, saya gunakan 
analogi dalam Akta Pemajuan Perumahan yang mana kalau pembeli beli rumah daripada pemaju 
untuk rumah yang masih belum siap dalam pembinaan, Schedule G dan Schedule H dan saya 
percaya Yang Berhormat Timbalan Menteri tahu ini. Ada tidak yang standard? 
Oleh sebab saya nampak saya sendiri pernah menerima rungutan daripada francaisi. 
Francaisor biasanya dia sudah berkembang, dia mempunyai panel lawyer dia, peguam dia yang 
hebat yang menyebabkan klausa-klausa dalam perjanjian tersebut tidak meletakkan kedua-dua 
pihak pada paras yang sama. Francaisor di peringkat yang tinggi, francaisi di peringkat yang 
bawah. Itu yang menyebabkan ia tidak dapat, mereka tidak dapat deal atau ia bersemuka dalam 
paras yang sama. Ada atau tidak? Kalau ada saya mohon –Kalau ada itu terbaiklah. Kalau tidak 
adapun mungkin kementerian boleh fikirkan ada keperluan sebegini untuk mengelakkan francaisi 
yang akhirnya menjadi mangsa. 
Perkara kedua yang saya hendak sebutkan saya nampak ada satu seksyen 6B yang 
baru yang dimasukkan di dalam akta iaitu berkenaan dengan tanggungjawab francaisi yang kena 
 
 

DR. 3.12.2019 
109 
daftar. Saya hendak tanya kenapa francaisi dipertanggungjawabkan? Apakah justifikasinya 
bukan francaisor? Ini sebab francaisor ini ia syarikat besar. 
Terakhir yang saya hendak sebutkan adalah seksyen 44A yang dimasukkan iaitu di 
bawah tajuk, “Waran geledah sah walaupun cacat”. Apakah kita benarkan klausa sebegini yang 
mana kita tahu waran geledah itu cacat? Waran geledah itu sah walaupun cacat. Adakah lebih 
baik dan lebih elok kalau kita membetulkan kesilapan dan kecacatan dalam waran tersebut 
sebelum tindakan menggeledah dijalankan supaya esok tidak timbul argument, hujahan daripada 
mana-mana pihak yang terkilan yang kata, “Oh, ini silap, itu silap”, dari segi undang-undang dan 
sebagainya. Kita hendak buat dengan cara yang betul supaya tidak ada apa-apa kesilapan.  
Perkara terakhir, saya menyambut baik pindaan pada hari ini sebab saya nampak hari 
ini kita sama-sama belajar benda yang baru. Kalau selama ini kita lebih kenal kepada francaisi 
dan francaisor dan sebagainya penerima francais, pembeli francais perkataan yang baharu yang 
bersesuaian yang menunjukkan bahawa kerajaan baharu bukan setakat membuta pindaan untuk 
tambah baik akta ini tetapi turut mengangkat martabat bahasa Melayu sebagai bahasa 
kebangsaan yang selama ini tidak diberikan kedudukan yang sewajarnya. 
Jadi, saya ucapkan tahniah kepada pihak kementerian dan pihak kerajaan atas 
pembentangan ini dan saya menyokong pindaan ini. 
Tuan Sanisvara Nethaji Rayer a/l Rajaji [Jelutong]: Terbaik Yang Berhormat Rasah, 
terbaik.  
Tuan Cha Kee Chin [Rasah]: Sekian, terima kasih. 
Tuan Yang di-Pertua: Silakan Yang Berhormat Bukit Bendera selepas itu... 
Tuan Hassan bin Abdul Karim [Pasir Gudang]: Pasir Gudang. 
Tuan Sanisvara Nethaji Rayer a/l Rajaji [Jelutong]: Tidak ada lagi, tidak ada lagi. 
Habis sudah, Tuan Yang di-Pertua. 
Tuan Yang di-Pertua: Ada lagi? [Ketawa]  
Tuan Sanisvara Nethaji Rayer a/l Rajaji [Jelutong]: Tuan Yang di-Pertua, habis sudah 
selepas ini. 
Tuan Yang di-Pertua: Ya, ya, tahu. Yang Berhormat Bukit Bendera dulu. Selepas itu, 
Yang Berhormat Pasir Gudang ya.  
5.26 ptg. 
Tuan Wong Hon Wai [Bukit Bendera]: Terima kasih Tuan Yang di-Pertua. Saya turut 
ingin menyertai perbahasan terhadap Akta Francais 1998 dan perniagaan francais telah mula 
bertapak di Malaysia pada tahun 1963 apabila A&W memasuki Malaysia dengan outlet pertama 
di Jalan Tuanku Abdul Rahman, Kuala Lumpur. Itu sejarah yang lama. Malaysia antara negara 
yang mempunyai undang-undang 
francais dan negara-negara maju, Australia masih 
membincangkan proposal untuk perundangan francais. Australia hanya ada code of conduct bagi 
franchising. Oleh itu, adalah baik kita sudah mempunyai satu undang-undang francais 
perundangan yang mantap. 
 
 

DR. 3.12.2019 
110 
Saya ingin merujuk kepada satu tambahan dari segi seksyen 10A iaitu, “Pembaharuan 
pendaftaran francais”. Sebelum ini tiada dikenakan pendaftaran semula dan pembaharuan 
pendaftaran. Kali ini di bawah seksyen 10A ini apabila tarikh habis tempoh pendaftaran dan 
adalah tanggungjawab francais untuk membuat permohonan kepada kementerian untuk 
membuat pendaftaran dan juga dikenakan satu fi yang ditetapkan. Saya ingin meminta 
penjelasan... 
Tuan Lim Lip Eng [Kepong]: Yang Berhormat Bukit Bendera, Yang Berhormat Bukit 
Bendera sedikit, mencelah. 
Tuan Wong Hon Wai [Bukit Bendera]: Saya –Boleh sikit, sikit. 
Tuan Yang di-Pertua: Yang Berhormat Kepong, sila.  
Tuan Lim Lip Eng [Kepong]: Okey, ya ini tentang yuran francais untuk kedai bubble 
tea. Di Malaysia ini, bubble tea sekarang francais sungguh mahal. Ada RM1 juta dan ada yang 
RM500,000. Saya hendak minta pandangan Yang Berhormat. 
Seorang Ahli: Bubble tea? 
Tuan Lim Lip Eng [Kepong]: Yuran francais fi untuk bubble tea sungguh mahal. 
Tuan Yang di-Pertua: Bubble tea. 
Tuan Wong Hon Wai [Bukit Bendera]: Sebarang syarikat yang ingin menyertai francais 
perlu melakukan strengths, weaknesses, opportunities and threats analysis (SWOT) kerana 
apabila harga francais yang terlalu tinggi maksudnya kena membuat satu pelaburan tetapi juga 
satu cabaran dari segi risiko perniagaan. Perlu membuat analisa perniagaan sebelum memasuki 
atau menandatangani apa-apa perniagaan francais. Tadi saya menanyakan jumlah fi yang 
ditetapkan di bawah pendaftaran francais yang baharu. Boleh dizahirkan berapakah jumlah fi 
yang ditetapkan supaya orang awam ataupun peniaga-peniaga boleh tahu tentang fi tersebut? 
Saya juga lihat fasal 16 yang merujuk kepada seksyen 24, Akta 590 iaitu dirujuk kepada 
Akta Cap Dagangan 1976. Kita sudah bahas penggal lalu tahun ini, bahawa Akta Cap Dagangan 
1976 telah digantikan dengan Akta Cap Dagangan 2019 dan rang undang-undang ini masih rujuk 
kepada akta lama yang telah dimansuhkan oleh Akta Parlimen tahun ini. Minta pemerhatian dari 
segi itu. 
■1730 
Saya mengalu-alukan pengenalan ataupun pindaan terhadap Akta Francais ini dan saya 
meminta supaya juga pada masa depan kementerian boleh seperti yang disebut oleh Yang 
Berhormat Kepong tadi perlu lihat kepada sama ada perlindungan terhadap mereka yang ingin 
menyertai 
francais, perlindungan 
terhadap 
isu-isu Francais Agreement, Distributorship 
Agreement, Intellectual Properties dan sebagainya supaya peniaga-peniaga di Malaysia tidak 
terjerumus dalam aktiviti-aktiviti perniagaan francais ataupun dieksploitasikan oleh perniagaan 
francais tersebut. Saya mohon untuk menyokong.   
Tuan Yang di-Pertua:  Terima kasih Yang Berhormat Yang Berhormat Bukit Bendera. 
Sekarang saya menjemput Yang Berhormat Pasir Gudang. Sila. 
 
 
 

DR. 3.12.2019 
5.31 ptg. 
111 
Tuan Hassan bin Abdul Karim [Pasir Gudang]:  Terima kasih Tuan Yang di-Pertua.  
Pada pandangan saya, Rang Undang-undang Francais (Pindaan) ini memang tepat pada 
masanya kita buat pindaan sebab ekonomi negara kita salah satu aspeknya ialah perkhidmatan. 
Hanya saya hendak bertanya kepada pihak Yang Berhormat Timbalan Menteri, nampaknya 
bidang francais ini bukan saja makanan, tetapi universiti pun. Di Johor, di Iskandar Malaysia 
banyak universiti luar. Saya lihat macam universiti francais itu. Di KL ini ada Monash University. 
Kemudian kita dekat-dekat Legoland itu ada Nottingham University, Reading University, 
Newcastle University, Marlboro College, ada Lincoln University, Curtin University.   
Jadi hendak tanya Yang Berhormat Menteri, adakah ini termasuk di bawah Kementerian 
Dalam Negeri atau  di bawah kementerian yang mana yang saya risaukan, saya nampak ini 
macam francais saja. Siapa yang jaga kualiti pendidikan universiti-universiti itu? Bayarannya 
mahal ya dan ini banyak universiti dari luar. Jadi tanggungjawab kita kerajaan ini memastikan 
kalau tidak students daripada luar datang di sini belajar ya, termasuk pelajar-pelajar di Malaysia 
ini. Jadi kita hendak jamin adakah akta ini mengawal universiti sedemikian. Terima kasih.  
Tuan Yang di-Pertua:  Kalau tidak ada pembahas yang lain, saya jemput Yang 
Berhormat Timbalan Menteri untuk menjawab. Silakan.  Ada? Tidak ada. Silakan Yang Berhormat 
Timbalan  Menteri.   
5.32 ptg. 
Timbalan Menteri Perdagangan Dalam Negeri dan Hal Ehwal Pengguna [Tuan 
Chong Chieng Jen]: Terima kasih Tuan Yang di-Pertua  dan juga terima kasih kepada ahli-ahli 
Yang Berhormat yang telah  mengambil bahagian dalam perbahasan tadi.  Untuk menjawab Yang 
Berhormat Tebrau sama ada mewajibkan francais asing dan tempatan untuk memberi pendaftar 
mendaftarkan francais asing dan tempatan.  Itu memang tujuan kita membuat— membentangkan 
rang undang-undang ini dan juga setakat ini secara amnya saya, biarlah saya berikan satu latar 
belakang kepada Ahli-ahli Yang Berhormat tentang industri francais.   
Dalam rekod kita ada 899 francais yang didaftarkan dalam kementerian tetapi ada 
sesetengahnya tidak aktif lagi. Oleh itu kita dengan rang undang-undang ini kita bercadang 
bahawa kita menetapkan satu had tempoh kepada semua francais yang telah diluluskan. 
Sebelum ini sekiranya satu francais diluluskan, ia akan berlanjutan bila-bila masa. Tidak ada had 
tempoh. So, selepas kita meluluskan rang undang-undang ini, dia akan menetapkan satu had 
tempoh di mana apa-apa kelulusan yang dibuat hanya untuk satu tempoh masa saja. Selepas itu 
kalau tidak ada permohonan untuk mendaftar semula lagi, francais ini akan expired.  
Ini adalah untuk membolehkan kementerian untuk lebih efektif untuk memantau dan juga 
kita boleh menumpu usaha kita dan tenaga kita untuk mana-mana syarikat francais yang lebih 
aktif itu untuk membangunkan industri francais supaya usaha kita untuk membangunkan francais 
ini adalah lebih tertumpu dan lebih efektif. Kita ada angka-angka yang lebih mencerminkan 
 
 
 
 
 

DR. 3.12.2019 
112 
keadaan yang sebenarnya dan bukan semacam sekarang ada dalam rekod 899 tetapi ada 
sesetengahnya tidak aktif lagi, tidak beroperasi lagi sebagai perniagaan francais.  
So kita juga ada— iaitu kita juga mewajibkan pendaftaran francais asing supaya kita 
boleh mendapatkan satu angka yang benar. Yang Berhormat Rasah bercadang untuk 
mewujudkan satu format perjanjian yang standard bagi francaisi dan francaisor oleh kerana ada 
unfair bargaining power between franchisor dengan franchisee. Setakat ini saya rasa tidak ada 
kerana tidak ada standard format itu yang ada tetapi di dalam Akta Francais kita ada beberapa 
peruntukan di mana setiap surat perjanjian francais mesti mengandungi peruntukan itu dan 
peruntukan-peruntukan juga kita telah memperuntukkan bahawa obligasi-obligasi francaisor dan 
francaisi.  
Kalau peruntukan itu di-comply, diikuti dalam apa-apa surat perjanjian francais di antara 
francaisi dengan francaisor, memang  secara amnya ia akan melindungi kedua-dua pihak. So if 
kalau kedua-dua pihak itu mematuhi apa peraturan yang diperuntukkan dalam Akta Francais 
mengenai kandungan surat perjanjian, memang secara general atau secara amnya kepentingan 
kedua-dua pihak itu akan dilindungi.  
Yang Berhormat Bukit Bendera telah mempersoalkan tentang jumlah fi francais. Apakah 
fi francais yang dikenakan?  Untuk membuat permohonan, fi yang dikenakan adalah RM50. 
Setelah francais ini diluluskan, fi yang dikenakan itu adalah RM1,000. So, ada lagi apa. Saya 
rasa itulah saja yang saya ingin jawab, yang telah ada berkaitan dengan... 
Dato’ Haji Salim Sharif [Jempol]:  Tuan Yang di-Pertua, Tuan Yang di-Pertua. 
Tuan Chong Chieng Jen:  Okey. Satu lagi juga.  Oh, Yang Berhormat Jempol. 
Tuan Yang di-Pertua: Yang Berhormat Jempol.  
Tuan Chong Chieng Jen:  Saya rasa sudah balik Yang Berhormat Jempol. 
Dato’ Haji Salim Sharif [Jempol]: Walaupun seorang, tetapi kekuatannya..... 
Tuan Noor Amin bin Ahmad [Kangar]:   Yang Berhormat Jempol tidak boleh berucap 
kot dalam perhimpunan.  
Beberapa Ahli:  [Ketawa] 
Tuan Yang di-Pertua:  Sila, sila Yang Berhormat Jempol.  
Dato’ Haji Salim Sharif [Jempol]:  Kita bagi Yang Berhormat Kangar lah. Saya tadi 
tertarik daripada Yang Berhormat Kepong tadi menyatakan bahawa tentang francais yang 
dikenakan kepada sub francais. Apa yang baru-baru ini banyak merungut tentang lambakan 
bubble tea. Bubble tea ini menggunakan caj ataupun hendak menjadi francais perlu membayar 
RM500,000, RM800,000 dan ada RM1 juta. Jadi ini menunjukkan bahawa mereka ini masuk ada 
tidak saringan.  Contohnya sebelum dia terlibat dengan sub francais, atau mereka yang baru 
hendak berniaga, dia ada kenakan tempoh tiga tahun mesti beroperasi di Malaysia, maju. Jadi 
dia tengok maju, baru sub francais ataupun francaisi ini boleh dilantik. Jadi apa yang berlaku hari 
ini mereka ini separuhnya collect. Collect berapa banyak francais boleh buka dan mereka ini akan 
listing company ke BSKL.  
 
 
 
 
 
 
 
 
 
 
 

DR. 3.12.2019 
113 
Jadi adakah ini ada kawalan daripada KPDNKK sendiri tentang kewujudan lambakan 
bubble tea yang tidak terkawal? 
Tuan Chong Chieng Jen:  Untuk sesuatu francais didaftarkan dan diluluskan oleh 
kementerian, ia adalah satu syarat dikenakan oleh kementerian bahawa sekurang-kurangnya 
balance sheet, profit and loss statement buat tiga tahun sebelumnya haruslah disertakan dengan 
permohonan itu. 
■1740 
Ini adalah secara amnya kita meneliti apakah rate of Return on Investment sesuatu 
perniagaan itu sama ada dia melayakkan perniagaan itu diluluskan sebagai satu francais. Kita 
tahu selepas kita meluluskan perniagaan itu menjadi suatu francais, memang ia akan mengutip 
franchise fee daripada peniaga-peniaga lain dan orang-orang lain yang ingin menceburi dalam 
perniagaan itu. Oleh itu adalah satu syarat yang dikenakan oleh kementerian dan kita akan 
meneliti performance syarikat yang memohon menjadi francais dan juga bukan sahaja meneliti 
satu tahun sahaja tetapi past years. Sekurang-kurangnya tiga tahun perniagaannya, sebelum ia 
membuat permohonan. Ini secara sedikit sebanyak saya rasa kita boleh menjaga pelabur-pelabur 
tempatan yang ining menceburi dalam bidang perniagaan francais ini.  
Untuk menjawab Yang Berhormat Kepong yang mengatakan francais bubble tea yang 
begitu tinggi. Saya rasa ini memang merupakan satu business decision sebelum seseorang buat 
pelaburan dalam sesuatu business atau sesuatu perniagaan, capital yang dikeluarkan sama ada 
bila atau berapa lama ia akan mendapat balik investment-nya dalam perniagaan itu, siapa yang 
hendak berniaga. Saya rasa itu suatu basic knowledge yang harus diketahui. So, setakat ini saya 
rasa kerajaan tak ada berhasrat untuk campur tangan atas bagaimana business itu dijalankan 
khususnya B2B arrangement.  
So, isu yang terakhir yang telah dibangkitkan oleh Yang Berhormat Pasir Gudang 
mengenai adakah universiti luar negara termasuk dalam industri francais. Jawapannya adalah 
universiti luar negara bukan di bawah kategori francais. Namun jika model perniagaan di universiti 
asing tersebut adalah secara francais, maka lesen atau pendaftaran perlu dipohon daripada 
KPDNHEP. So, ya kita mengawal selia industri francais tetapi ada sesetengah perniagaan yang 
mereka hendak berkembang macam francais tetapi melalui sistem pelesenan (licenses).  
Akan tetapi kalau model perniagaan walaupun di bawah nama license tetapi model 
perniagaannya ada serupa dengan francais, dia akan juga dikawal di bawah Franchise Act. So, 
walaupun mereka tidak guna itu nama francais tetapi guna nama license kepada orang lain untuk 
berniaga. Akan tetapi kalau model operasinya adalah sama dengan francais, ia juga terkawal di 
bawah Akta Francais dan ia diwajibkan untuk membuat permohonan kepada kementerian supaya 
diluluskan sebagai perniagaan francais. Kalau tidak, ini juga merupakan satu kesalahan di bawah 
Akta Francais. Sekian, terima kasih Tuan Yang di-Pertua. 
Tuan Yang di-Pertua: Terima kasih Yang Berhormat Timbalan Menteri. Ahli-ahli Yang 
Berhormat, sekarang saya kemukakan masalah kepada Majlis bagi diputuskan. Masalahnya 
ialah bahawa rang undang-undang ini dibacakan kali yang kedua sekarang. 
 
 
 
 
 
 
 

DR. 3.12.2019 
114 
[Masalah dikemukakan bagi diputuskan; dan disetujukan] 
[Rang undang-undang dibacakan kali yang kedua dan diserahkan kepada Dewan 
sebagai Jawatankuasa] 
[Majlis bersidang dalam Jawatankuasa] 
[Tuan Yang di-Pertua mempengerusikan Jawatankuasa] 
[Fasal-fasal dikemukakan kepada Jawatankuasa] 
[Fasal-fasal 1 hingga 27 diperintahkan jadi sebahagian daripada rang undang-undang] 
[Rang undang-undang dimaklumkan kepada Majlis sekarang] 
[Majlis Mesyuarat bersidang semula] 
[Rang undang-undang dilaporkan dengan tidak ada pindaan; dibacakan kali yang ketiga, 
disokong oleh Menteri Sumber Manusia (Tuan M. Kulasegaran) dan diluluskan] 
Tuan Yang di-Pertua: Ahli-ahli Yang Berhormat, Mesyuarat Dewan hari ini ditangguhkan 
sehingga jam 10.00 pagi, hari Rabu 4 Disember 2019. Amat lancar hari ini. [Ketawa] 
[Dewan ditangguhkan pada pukul 5.48 petang] 
 
 
 
 
 
 
 
 
 
 
 
 
 
 

